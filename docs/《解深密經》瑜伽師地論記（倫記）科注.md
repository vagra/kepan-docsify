#1 正文

#2 正文

#3 1 總說

> 《瑜伽師地論》18 決擇功德品

#4 自下第一一，決擇功德品。

> 宋藏遺珍、中華藏：第十一，
卍續藏：一 疑 十​

1若依景師釋，此下乃至“八殊勝”來，猶是決擇是菩提分法品；其《深密》經文，全是決擇功德品。

雖有此判，今還依前判。2玄師親承三藏有此傳也。

> 卍續藏：玄 字更勘

於中分二：初隨義難彼；後引深密經，以辨七義。

#3 2 別釋

#4 1 隨義難彼

#5 1 總說

前中有四：初破初學大乘惡取空者；次成立大乘教起因緣；第三明自共相觀能證佛法；第四明由八殊勝諸地轉。

#5 2 別釋

#6 1 破初學大乘惡取空者

#7 1 總說

初中，先舉邪執；二、正徵破。

#7 2 別釋

#8 1 舉邪執

#9 復次，於大乘中或有一類惡取空故，作如是言：「由世俗故一切皆有，由勝義故一切皆無。」

> （註：黑體為 法鼓專案 《瑜伽師地論》 原文）

1景云：言於大乘中乃至一切皆無者，彼初學者作如是言：依他、圓成，依世俗門一切皆有，依勝義諦一切皆無，以依他無生、圓成無性故。

次下論主重徵定之。

應告彼言：「長老！何者世俗？何者勝義？」

#9 如是問已，彼若答言：「若一切法皆無自性，是名勝義。若於諸法無自性中，自性可得，是名世俗，何以故？無所有中，建立世俗假設名言而起說故。」

應告彼言乃至而起說故者，外人答言：依他、圓成皆無自性，是勝義諦；於無性法，假名建立，為起言說，更相教示，名為世俗。

下論主徵：名言世俗，為從因有自性所得？為唯名言世俗說有者？

#9 應告彼曰：「汝何所欲：名言世俗，為從因有，自性可得？為唯名言世俗說有？

且據依他色心等法，世俗說有，為從因生自性可得？為無因生，唯名言中世俗說有？此兩問定。

> 卍續藏：定 恐 答

#8 2 正徵破

自下正破。

#9 若名言世俗，從因有者，名言世俗從因而生，而非是有，不應道理。

若名言世俗從因有者至不應理者，要是有法方從因生，若立世俗，從因而生，即是有法，而言非有，不應道理。

#10 若言佛說因緣所生，我說即是空，雖從因生，何廢空者，即應返問：為從因生空，為從因生有？

生空，龜毛兔角應從因生，以俱無故；

若生有者，即是有法，云何名空？

應知經意因緣生法者，即是依他，依他法上，無決定、無自然生性，故云我說即是空。

#9 若唯名言世俗說有，名言世俗無事而有，不應道理。」

若唯名言世俗有，名言世俗無事而有，不應道理者，若言世俗不從因生，即無因果，無因果法無，就何施設名言世俗？故云名言世俗無事而有，不應道理。

#9 又應告言：「長老！何緣諸可得者，此無自性」？

又應告言：長老！何緣諸可得者，此無自性者，此重徵問，現可得法，何緣無性？

#9 如是問已，彼若答言：「顛倒事故」。

彼若得言：顛倒事故者，外人答曰：雖現可得，以顛倒故皆無自性。

#9 復應告言：「汝何所欲：此顛倒事為有？為無？

復應告言：此顛倒事，為有，為無？者，重二問定。

> 卍續藏：定 恐 答

#10 若言有者，說一切法由勝義故，皆無自性，不應道理。

若言有者，說一切法由勝義故皆無自性，不應道理者，汝若許有彼顛倒事，即有苦集因果法性，而言諸法由勝義故皆無自性，不應道理。

#10 若言無者，顛倒事故，諸可得者，此無自性，不應道理。」

若言無者，顛倒事故諸可得者，此無自性，不應道理者，若顛倒事畢竟無者，應不可得猶如兔角，今現可得，而言無者，不應道理。

2泰云：此是清辨等計，被慈氏所破，牒釋文義，如前第七十三卷記述。

3備師復云：清辨論師作如是計，依他起性以世俗故有，以勝義故無，遂違中道。

解：放勒弁（彌勒菩薩）依他、圓成，有無即義。@

> http://dia.dila.edu.tw/pages/Tv42p0770 （恐有錯字，按：
​中華大藏經：解彌勒菩薩依他、圓成，有無即義
​宋藏遺珍：解故對弁依他、圓成，有無即義。——弁 =彌勒菩薩？；
​卍續藏：（同 大正藏）放 恐 彌 ○ 弁 恐 菩薩 省略欸；）

又解：中、百論等宗名惡取空。

前解為勝，以護法菩薩釋百論等所辨中道之義，護法宗承論伽，彼論若違瑜伽，何用造釋。

#6 2 成立大乘教起因緣

次成立大乘教起因緣。

1景云：由彼西國諸部小乘皆不信有大乘理教，見學大乘者名為空華，汝立真如本來是有，不生不滅，與彼外道立我本有、不生不滅有何異耶？

又汝所依大乘教門，佛於何處而說，為何人請，誰請佛說，有何略何廣說？故汝所立大乘教門不可依信，我寧依彼塗灰外道，由如此事故立大乘教起。

由五相故，思擇大乘經起因緣說：

復次，當知由 五相故，思擇大乘經起因緣說，謂：

#7 （1）為於說者生恭敬故起第一說，

謂為於說者生恭敬故，起第一說者，諸經中說世尊住在某方某林說處之言。

#7 （2）為攝眾故起第二說，

為攝眾生故，起第二說者，即諸經中引同聞眾與大苾芻眾千二百五十人俱，菩薩三萬二千人等言。

#7 （3）為於正法生尊重故起第三說，

為於正法生尊重故，起第三說者，即經中說解脫月等請說經人，不請而說，聞法之徒不生難遭之想，為生尊重待請而說。

#7 （4）為敘事故起第四說，

為敘事故，起第四說者，即諸經中佛為時眾，略標章也。

#7 （5）為欲宣說真實義故，及多所作故起第五說。

為欲宣說真實義故，及多所說作故，起第五說者，即諸經中廣說之言。

#7 2達云：

一者、如是我聞等是；

二者、列眾；

三者、如梵王請故等說發起序也；

四者、謂於正宗分中略說所說事；

五、請為欲宣說真實故者，廣分別義也；及多所作故者，時眾得益，依教奉行也。

#6 3 明自、共相觀，能證佛法

第三明十二處，自、共二觀，有十無顛倒道，能證所有不共佛法，六是自相觀，四是共相觀。

復次，依十處自相、共相觀故，有十種無顛倒道，能證所有不共佛法。當知此中，六種觀自相，四種觀共相。

#7 謂於十二處，眼等名言假立相中，能遍了知，唯名言相，是名第一無顛倒道，能證所有不共佛法。

一者了知隨眠等名，遍計搆畫，唯有名言，即顯眼等自性不可言說；

#7 復次，於十二處，能遍了知，攝受虛妄分別種種生相，是名第二無顛倒道，能證所有不共佛法。

二者、了知於處，遍計所執，攝受虛妄，即顯外處之自相；

#7 復次，於十二處，能遍了知依因轉相，是名第三無顛倒道，能證所有不共佛法。

三者、了知依他，從因轉生；

#7 復次，於十二處，能遍了知相壞轉相，是名第四無顛倒道，能證所有不共佛法。

四者、了知依他，自然而滅，名壞轉相；

#7 復次，於十二處，能遍了知清淨轉相，是名第五無顛倒道，能證所有不共佛法。

五、了知清淨轉相，

#8 當知此中，依二種業有二清淨：一生起清淨，二寂滅清淨。

乃至當知此依二業，一生起清淨是道，二寂滅清淨是滅；

#7 復次，於十二處，能遍了知所有名言安足處相，是名第六無顛倒道，能證所有不共佛法。

六者、了知有為，可為名言安足處。

#7 如是六種觀察自相。

此上自相，下是共相。

#7 復次，即於如是十二處中，能遍了知，共相自性，是名第七無顛倒道，能證所有不共佛法。

七者、了知無常空及無我；

#7 復次，即於如是十二處中，能遍了知，共相無分別所行相，是名第八無顛倒道，能證所有不共佛法。

八者、了知所證無分別起所行之理；

> 註：無分別起？@

#7 復次，即於如是十二處中，能遍了知，共相出世法所行相，是名第九無顛倒道，能證所有不共佛法。

九者、了知所證，但是出世智所行法；

#7 復次，即於如是十二處中，能遍了知，共相清淨因相，是名第十無顛倒道，能證所有不共佛法。

十者、了知聖道為涅槃因。

如是四種觀察共相。

#6 4 明由八殊勝諸地轉

第四明由八殊勝，於諸住地，後後轉勝，此是通諸地之德也。

#7 復次，當知由八殊勝，於諸住地後後轉勝：

> 註：圆测法师《解深密经疏》地品 广释

一、意樂殊勝；

二、心清淨殊勝；

三、悲殊勝；

四、波羅蜜多殊勝；

五、成熟有情殊勝；

六、見諸佛往趣承事、供養殊勝；

七、生殊勝；

八、神力殊勝。

《解深密經 · 序品》引《佛地經論》《攝大乘論》（科判待整理）

> 註：歐陽竟無註，引《佛地經論》前兩卷，至“以初地上一一地中普摄一切诸地行故”。
https://mubu.com/doc/y3FGFBwmVn​
《攝大乘論》注釋對照： https://mubu.com/doc/104nTYrG-oT​

#4 2 引《解深密經》以辨七義

> 宋藏遺珍 卷十七，79頁
中華大藏經 瑜伽師地論記卷第八十三​

#5 1 總說

#6 自下第二引深密經以辨七義，即為七段。

初、如理請問菩薩等問勝義；

第二、廣慧菩薩問心意識義；

第三、德本菩薩問三性之義；

第四、勝義生菩薩請問三無性義；

第五、慈氏菩薩請問奢摩他、毘鉢舍那義；

第六、觀自在菩薩問諸地義；

第七、曼殊室利菩薩請問三身義。

#5 2 別釋

#6 1 如理請問菩薩等問勝義

#7 1 總說

就初問勝義諦相中，先開五門；第二依門解釋，有其四段。

#8 復次，勝義諦有五種相：

一、離名言相；

二、無二相；

三、超過尋思所行相；

四、超過諸法一異性相；

五、遍一切一味相。

#7 2 別釋

#8 2 依門解釋(缺解1)

#9 1 解二離言二門

#10 1 總說

#11 此勝義諦，離名言相及無二相，當知如《解深密經》中，

初解二離言二門。於中；初總牒指經，後別引其文。

#10 2 別釋

#11 1 總牒指經

前中，言解深密經者，此經有四翻。一、流支翻名深密解脫經；二、求那跋陀羅翻名相續解脫經；三、真諦翻名解節經；四、玄奘翻名解深密經。

梵本一音，具含三義。一、兩物相續義；二、骨節相連義；三、深密義。

歷代三藏各取一義故，譯名不同。

#11 2 別引其文

#12 1 總說

就別引經文中，先長行廣辨，後以頌敘。

#12 2 別釋

#13 1 長行廣辨

#14 1 總說

就長行中，有三問答。

#14 2 別釋

#15 1 初問答

#16 如理請問菩薩問解甚深義密意菩薩言：「最勝子！言一切法無二。一切法無二者，何等一切法？云何為無二？」

初問答中，言最勝子者，佛是最勝，明彼菩薩是最勝之子，名最勝子，舊云佛子。

#16 解甚深義密意菩薩告如理請問菩薩曰：「善男子！一切法者略有二種：一者、有為，二者、無為。

答意，佛為眾生假說有為、無為，而無隨名，有為、無為真實法體，故言無二。

答言一切法有二，一者有為、二者無為者，開二門也。

#16 是中，有為非有為、非無為，無為亦非無為、非有為。」

是中有為，非有為、非無為；無為，亦非無為、非有為。此初答也。

#15 2 第二問答

「最勝子！如何有為非有為，非無為；無為亦非無為，非有為？」

#16 「善男子！言有為者，乃是本師假施設句；

第二問答，言有為者，乃是本師假施設句者，諸法本離名言，佛為眾生假說有為，名假施設。

#17 又解：劫初梵王等立諸法名，名為本師。

問：若如後說者，何故《深密解脫經》說云如來名字？

解云：外道稱自師名如來，故無有過。若《解节經》云大師。

若是本師假施設句，即是遍計所集言辭所說；

#16 若是遍計所集言辭所說，即是究竟種種遍計言辭所說不成實故，非是有為。

言若是本師假施設句，即是遍計所集、言辭所說等者，但以眾生隨名起執，於佛假施設句，執有定法，故言是遍計所集乃至不成實故，非是有為。

#16 善男子！言無為者，亦墮言辭。

言無為者，亦墮言辭者，佛為眾生假立無為，亦墮言辭假施設句，墮名起執，非無為也。

#16 設離有為、無為，少有所說，其相亦爾。

設離有為、無為，小有所說、其相亦爾者，設如犢子部立第五法藏，名“不可說”，不可說是有為、無為，亦是假立言說施設。上來就遍計所執，以答前問。

然非無事而有所說。

何等為事？

#16 謂諸聖者以聖智聖見，離名言故，現等正覺，即於如是離言法性，為欲令他現等覺故，假立名想，謂之有為。

然非無事而有所說等者，由有幻等，依他因緣之法，緣之起說也。

善男子！言無為者，亦是本師假施設句；若是本師假施設句，即是遍計所集言辭所說；若是遍計所集言辭所說，即是究竟種種遍計言辭所說，不成實故，非是無為。

善男子！言有為者，亦墮言辭。

#16 設離無為、有為，少有所說，其相亦爾。

言無為者亦是本師假施設句乃至其相亦爾者，亦破犢子部說不可言法藏，亦但有名言。

然非無事而有所說。

#16 何等為事？謂諸聖者以聖智聖見離名言故，現等正覺，即於如是離言法性，為欲令他現等覺故，假立名想，謂之無為。」

> 註：要聖者證空性之正體智，方能假名施設安立名言

然非無事而有所說等者，由證離言法性為他假說，謂爲無為。

#15 3 第三問答

1 問

#16 「最勝子！如何此事，彼諸聖者以聖智聖見離名言故，現等正覺，即於如是離言法性，為欲令他現等覺故，假立名想，或謂有為，或謂無為？」

第三問答，如何此事彼諸聖者證離名法為他假說，或謂有為或謂無為？

#16 2 答

#17 1 總說

答中，先喻；後合。

#17 2 別釋

#18 1 喻

「善男子！如善幻師，或彼弟子，住四衢道，積集瓦礫、草、葉、木等，現作種種幻化事業，所謂象身、馬身、車身、步身、末尼、真珠、琉璃、螺貝、璧玉、珊瑚、種種財穀庫藏等身。

若諸眾生愚癡、頑鈍、惡慧種類，無所曉知，於瓦礫、草、葉、木等上諸幻化事，見已聞已，作如是念：『此所見者，實有象身，實有馬身、車身、步身、末尼、真珠、琉璃、螺貝、璧玉、珊瑚、種種財穀庫藏等身。』

#19 如其所見，如其所聞，堅固執著，隨起言說：『唯此諦實，餘皆愚妄。』彼於後時應更觀察。

喻中先舉愚者執幻事為實，以未悟故，初後更思。

「若有眾生非愚非鈍、善慧種類，有所曉知，於瓦礫、草、葉、木等上諸幻化事，見已聞已，作如是念：

『此所見者，無實象身，無實馬身、車身、步身、末尼、真珠、琉璃、螺貝、璧玉、珊瑚、種種財穀庫藏等身，然有幻狀迷惑眼事，於中發起大象身想，或大象身差別之想，乃至發起種種財穀庫藏等想，或彼種類差別之想。』

#19 不如所見，不如所聞，堅固執著，隨起言說：『唯此諦實，餘皆愚妄。』為欲表知如是義故，亦於此中隨起言說。彼於後時不須觀察。

次明智者了幻事非實，後不復思。

#18 2 合

#19 「如是，若有眾生是愚夫類，是異生類，未得諸聖出世間慧，於一切法離言法性不能了知。彼於一切有為、無為見已聞已，作如是念：『此所得者，決定實有有為、無為。』如其所見，如其所聞，堅固執著，隨起言說：『唯此諦實，餘皆癡妄。』彼於後時應更觀察。

合中亦二：初合凡愚；

「若有眾生非愚夫類，已見聖諦，已得諸聖出世間慧，於一切法離言法性如實了知。彼於一切有為、無為見已聞已，作如是念：『此所得者，決定無實有為、無為，然有分別所起行相，猶如幻事迷惑覺慧，於中發起為、無為想，或為、無為差別之想。』不如所見，不如所聞，堅固執著，隨起言說：『唯此諦實，餘皆癡妄。』為欲表知如是義故，亦於此中隨起言說。彼於後時不須觀察。

#19 「如是，善男子！彼諸聖者於此事中，以聖智聖見離名言故，現等正覺，即於如是離言法性，為欲令他現等覺故，假立名想，謂之有為，謂之無為。」

後合聖智。 @

> 宋藏遺珍 作“後合體智”。
​中華藏（金陵刻經處版）、大正藏、卍續藏作“後合聖智”。

#13 2 以頌敘

爾時，解甚深義密意菩薩欲重宣此義，而說頌曰：

佛說離言無二義，甚深非愚之所行，

愚夫於此癡所惑，樂著二依言戲論。

彼或不定或邪定，流轉極長生死苦，

#14 復違如是正智論，當生牛羊等類中。

頌中，彼或不定或邪定者，即是不定聚及邪定聚人，妄起執著。

#9 2 解超尋思所行相

#10 1 總說

#11 復次勝義諦超過尋思所行相，當知如解深密經中。

第二解超尋思所行相中，初總牒指經；後別引其文。法涌菩薩請問，次如來答。

#10 2 別釋

#11 2 別引其文(缺解1)

#12 1 法涌菩薩請問

#13 法涌菩薩白佛言：世尊！從此東方、過七十二殑伽河沙等世界、有世界名具大名稱，是中如來、號廣大名稱，我於先日、從彼佛土發來至此。我於彼佛土、曾見一處、有七萬七千外道、并其師首、同一會坐，為思諸法勝義諦相，彼共思議稱量觀察，遍推求時，於一切法勝義諦相、竟不能得，唯除種種意解、別異意解、變異意解、互相違背，共興諍論，口出矛䂎，更相䂎已、刺已、惱已、壞已、各各離散。世尊！我於爾時、竊作是念：如來出世、甚奇希有；由出世故，乃於如是超過一切尋思所行勝義諦相、亦有通達作證可得。說是語已；

菩薩問中，言殑伽河沙者，即舊云恒河沙。

種種意解者，深淺麁細非一也。

別異意解者，兩人共諍不得水乳也。

變異意解者，取捨向背，前後變異。

#12 2 佛答

#13 1 長行

#14 1 總說

如來答中，先長行，後頌。長行中，法；喻；合也。

#14 2 別釋

#15 1 法

#16 1 標

爾時世尊告法涌菩薩曰：善男子！如是如是。如汝所說、我於超過一切尋思勝義諦相、現等正覺；現等覺已，為他宣說、顯現開解、施設照了。

法中先標；後釋。

#16 2 釋

#17 1 初復次

何以故？我說勝義、是諸聖者內自所證；尋思所行、是諸異生展轉所證。是故法涌！由此道理、當知勝義、超過一切尋思境相。

#17 2 第二復次

復次法涌！我說勝義、無相所行；尋思、但行有相境界。是故法涌！由此道理、當知勝義超過一切尋思境相。

#17 3 第三復次

復次法涌！我說勝義、不可言說；尋思、但行言說境界。是故法涌！由此道理、當知勝義超過一切尋思境相。

#17 4 第四復次

復次法涌！我說勝義、絕諸表示；尋思、但行表示境界。是故法涌！由此道理、當知勝義超過一切尋思境相。。

#17 5 第五復次

復次法涌！我說勝義、絕諸諍論；尋思、但行諍論境界。是故法涌！由此道理、當知勝義、超過一切尋思境相。

釋中，有五復次。

#15 2 喻

#16 1 初番

法涌當知：譬如有人、盡其壽量、習辛苦味；於蜜石蜜上妙美味、不能尋思，不能比度，不能信解。

#16 2 第二番

或於長夜、由欲貪勝解、諸欲熾火所燒然故；於內除滅一切色聲香味觸相妙遠離樂、不能尋思，不能比度，不能信解。

#16 3 第三番

或於長夜、由言說勝解、樂著世間綺言說故；於內寂靜聖默然樂、不能尋思，不能比度，不能信解。

#16 4 第四番

或於長夜、由見聞覺知、表示勝解、樂著世間諸表示故；於永除斷一切表示薩迦耶滅究竟涅槃、不能尋思，不能比度，不能信解。

#16 5 第五番

法涌！當知：譬如有人、於其長夜、由有種種我所攝受諍論勝解、樂著世間諸諍論故。於北拘盧洲無我所、無攝受、離諍論、不能尋思，不能比度，不能信解。

喻中，有五番，如次喻前五法，或通喻也。

#15 3 合

#16 如是法涌！諸尋思者、於超一切尋思所行勝義諦相、不能尋思，不能比度，不能信解。

合但總合。

#17 言不能尋思等者，

一解，以現量不能思，比量不能度，聖言量不能令信故也。

又解：種種意解故言不能尋思，別異意解故言不能比度，變異意解故言不能信解也。

#13 2 以頌敘

爾時世尊欲重宣此義、而說頌曰：

內證、無相之所行、不可言說、絕表示、

#14 息諸諍論、勝義諦、超過一切尋思相。

頌中初有三句，別頌五法，後一句結其義名。

#9 3 解超過諸法一異性相

#10 1 總說

#11 復次勝義諦超過諸法一異性相，當知如解深密經中。

第三解超過諸法一異性相中，初牒指經說；次正引其文。先善清淨慧菩薩問，第二佛答。

#10 2 別釋

#11 2 正引其文(缺解1)

#12 1 善清淨慧菩薩問

善清淨慧菩薩白佛言：

世尊甚奇！乃至世尊善說！如世尊言：勝義諦相、微細甚深、超過諸法一異性相、難可通達。

世尊！我即於此、曾見一處、有眾菩薩、等正修行勝解行地、同一會坐，皆共思議勝義諦相、與諸行相一異性相。於此會中，一類菩薩作如是言：勝義諦相、與諸行相都無有異；一類菩薩復作是言：非勝義諦相、與諸行相都無有異；然勝義諦相、異諸行相。有餘菩薩、疑惑猶豫、復作是言：是諸菩薩、誰言諦實？誰言虛妄？誰如理行？誰不如理？或唱是言，勝義諦相與諸行相都無有異；或唱是言，勝義諦相異諸行相。

#13 世尊！我見彼已、竊作是念：彼諸善男子、愚癡頑鈍、不明不善，不如理行，於勝義諦、微細甚深超過諸行一異性相、不能解了。 

前中，言有眾菩薩等是勝解行也。

同一會坐等者，地前菩薩未正證如，但作意言，分別觀行，故名勝行地菩薩。

#12 2 佛答

#13 1 長行

#14 1 總說

下佛答中。先長行中，法；喻；合也。

#14 2 別釋

#15 1 法

#16 1 總說

#17 說是語已，爾時世尊告善清淨慧菩薩曰：善男子！如是如是。如汝所說、彼諸善男子、愚癡頑鈍、不明不善，不如理行；於勝義諦微細甚深超過諸行一異性相、不能解了。

法中，先述成總說；後別釋其義。於中，有三復次。

#16 2 別釋

#17 1 初復次

#18 何以故？善清淨慧！非於諸行，如是行時，名能通達勝義諦相；或於勝義而得作證。

初言非於初行如是行時，名能通達等者，非觀諸行與彼勝義，定一定異，觀行之時，名能通達，何以故？

> 宋藏遺珍：初言非於諸行

#18 何以故？善清淨慧！

#19 若勝義諦相、與諸行相都無異者，應於今時一切異生皆已見諦。又諸異生，皆應已得無上方便安隱涅槃；或應已證阿耨多羅三藐三菩提。

若勝義諦與諸行一，一切異生現見諸行，應證勝義，皆已見諦，皆應已得無上方便安穩涅槃乃至菩提。

#19 若勝義諦相、與諸行相一向異者；已見諦者，於諸行相應不除遣。若不除遣諸行相者；應於相縛、不得解脫。此見諦者、於諸相縛不解脫故；於麁重縛、亦應不脫。由於二縛不解脫故；已見諦者，應不能得無上方便安隱涅槃，或不應證阿耨多羅三藐三菩提。

若勝義諦與行異者，已見真如見諦之人，於諸行相，應不除遣，以彼諸行與其勝義一向異故，所以者何？若即行辨勝義諦者，由證勝義，即遣諸行，今既體異，雖見勝義不遣諸行，諸行不遣故不脫相縛，乃至不得菩提，此返難。

> 宋藏遺珍：若即行弁勝義諦者

#18 善清淨慧！由於今時，非諸異生皆已見諦；非諸異生已能獲得無上方便安隱涅槃；亦非已證阿耨多羅三藐三菩提；

#19 是故勝義諦相與諸行相都無異相，不應道理。

若於此中作如是言：勝義諦相、與諸行相都無異者，由此道理、當知一切非如理行、不如正理。

#18 善清淨慧！由於今時，非見諦者、於諸行相不能除遣，然能除遣；非見諦者，於諸相縛不能解脫，然能解脫；非見諦者，於麁重縛不能解脫，然能解脫。以於二障能解脫故，亦能獲得無上方便安隱涅槃，或有能證阿耨多羅三藐三菩提。

#19 是故勝義諦相、與諸行相一向異相，不應道理。

#20 若於此中作如是言：勝義諦相與諸行相一向異者；由此道理、當知一切非如理行，不如正理。

由於今時 已下 順釋。

#17 2 第二復次

#18 復次，善清淨慧！

#19 若勝義諦相與諸行相都無異者，如諸行相墮雜染相，此勝義諦相，亦應如是墮雜染相。

第二復次，若勝義與行十，應同雜染；

> 宋藏遺珍、中華藏：若勝義與行一

#19 善清淨慧！若勝義諦相與諸行相一向異者，應非一切行相共相，名勝義諦相。

若與行異，應非諸行共相。

善清淨慧！由於今時，

勝義諦相非墮雜染相；

#18 諸行共相名勝義諦相。

#19 是故勝義諦相，與諸行相，都無異相，不應道理；又勝義相，與諸行相，一向異相，不應道理。

若於此中作如是言：勝義諦相、與諸行相都無有異，或勝義諦相、與諸行相一向異者，由此道理、當知一切非如理行，不如正理。

#17 3 第三復次

#18 復次，善清淨慧！

若勝義諦相，與諸行相都無異者，如勝義諦相，於諸行相無有差別，一切行相，亦應如是無有差別。

#19 修觀行者、於諸行中，如其所見，如其所聞，如其所覺，如其所知，不應後時更求勝義。

第三復次，若行與勝義一者，應同勝義，無有差別。若爾，已見諸行，即為最竟，不後更求勝義，勝義與行而不異故。

> 宋藏遺珍、中華藏：即為究竟

#19 若勝義諦相，與諸行相一向異者，應非諸行唯無我性、唯無自性之所顯現、是勝義相。

若一向異者，不應就行明無我性是勝義也。

#19 又應俱時別相成立，謂雜染相、及清淨相。

又應俱時別相成立，謂雜染相及清淨相者，勝義與行，超然有異，是即見勝義時，應不除染，見染行時，應不障淨。

> 宋藏遺珍：迢（tiáo，遠）然有異​

善清淨慧！由於今時，一切行相皆有差別、非無差別；修觀行者於諸行中、如其所見，如其所聞，如其所覺，如其所知，復於後時更求勝義；

#18 又即諸行唯無我性、唯無自性之所顯現，名勝義相；又非俱時染淨二相，別相成立。

#19 是故勝義諦相、與諸行相都無有異、或一向異，不應道理。

#20 若於此中作如是言：勝義諦相、與諸行相都無有異、或一向異者；由此道理、當知一切非如理行，不如正理。

順說可說。

> 宋藏遺珍：順說可知。
中華藏：順釋可解。​

#14 2 喻

#15 1 初螺貝喻

善清淨慧！如螺貝上鮮白色性，不易施設與彼螺貝一相異相。

#15 2 第二螺貝喻

如螺貝上鮮白色性，金上黃色、亦復如是。

#15 3 第三箜篌聲喻

如箜篌聲上美妙曲性，不易施設與箜篌聲一相異相。

#15 4 第四黑沈香喻

如黑沈上有妙香性，不易設施與彼黑沈一相異相。

#15 5 第五胡椒喻

如胡椒上辛猛利性，不易設施與彼胡椒一相異相。

#15 6 第六訶梨喻

如胡椒上辛猛利性，訶梨淡性、亦復如是。

#15 7 第七蠹羅綿喻

如蠹羅綿上有柔軟性，不易施設與蠹羅綿一相異相。

#15 8 第八熟喻酥

如熟酥上所有醍醐，不易施設與彼熟酥一相異相。

#15 9-11 第九至第十二無常、苦、無我喻

又如一切行上無常性、一切有漏法上苦性、一切法上補特伽羅無我性，不易施設與彼行等一相異相。

#15 12-14 第十二至十四貪、瞋、癡喻

又如貪上不寂靜相、及雜染相，不易施設此與彼貪一相異相。如於貪上，於瞋、癡上，當知亦爾。

次辨喻中，舉十四喻教示，如文。

#14 3 合

#15 1 先合

#16 如是善清淨慧！勝義諦相、不可施設與諸行相一相異相。

下合喻中，先合；後結歸本宗。

#15 2 結歸本宗

#16 善清淨慧！我於如是微細、極微細，甚深、極甚深，難通達、極難通達，超過諸法一異性相勝義諦相、現正等覺；現等覺已，為他宣說、顯示、開解、施設照了。

#17 言微細、極微細等者，此有兩解。

一云，凡夫不能見，故云微細、極微細；二乘不能窮底，故云甚深、極甚深；解了地無不能通達，故云難通達、極難通達。

> 宋藏遺珍：解行地菩薩不能通達
此三層義，諸本文字略異。​

二云：世間聞、思、修慧，如次配釋也。

#13 2 以頌敘

爾時世尊欲重宣此義、而說頌曰：

行界勝義相，離一異性相。

若分別一異；彼非如理行。

眾生為相縛、及為麁重縛，

#14 要勤修止觀，爾乃得解脫。

頌中，言行界者，有為諸行，性類差別，故名行界也；餘文可解。

#9 4 解其第五遍一切一味相

#10 1 牒指經說

#11 復次，勝義諦遍一切一味相，當知如《解深密經》中，

第四解其第五遍一切一味相。於中初牒指經說；次正引其文。先長行；後頌。

#10 2 正引其文

#11 1 長行

#12 1 總說

#13 長行中，文分有三：

初、佛問善現知幾有情有慢；二、善現舉其所見仰諮；二明總中小大無量，三明中小大無量；三、明齊何名得；四、明通達及得。@

> 按：此處 大正藏、卍續藏、中華藏 皆 竄入大段 分別瑜伽品 之後文：“二明總中小大無量。三明中小大無量。三明齊何名得。四明通達及得。初中景備同云。經說別法止觀復說緣總法止觀者。於十二部經別緣一一部經隨順真如等修於止觀名緣別法。若總十二部經思惟此法隨順真如等名緣總法。今解。於一一部內但緣小分名緣別法。若緣全部乃至具緣十二部名緣總法。言隨順趣向修入者。如次配聞思修慧也。若約位說。隨順是迴向已下。趣向是煖頂忍。修入是世第一法。修入初故也。次明小大無量。謂緣一部教法入真如總觀名緣小總法。若緣一分齊中十二部經名緣大總法。以十二部有眾多義。即如法華經自說一種十二部法。涅槃經中後說一種十二部界。華嚴經復說一種十二部事。故云若緣無量如來法教等隨順真如觀名緣無量總法止觀。第三明齊何名得緣總法止觀。問意齊何名得緣彼真如總法止觀。下答由五緣故當知名得者。即舉十地中五修所得五果以為五緣。由具此緣名得緣總真如法也。無著菩薩取此處文。攝論中說。何等五修。云何五果。一集總修。二無相修。三無功用修。四修熾盛修。五無喜足修。如此五修論體不異。於一念中隨義說五。謂集一切總為一聚簡要修習唯觀真如。即集總修為簡骨瑣事境總觀世尊。三佛現本宗。……”
​
​​宋藏遺珍：
​​​​初、佛問善現知幾有情有慢離慢；二、善現舉其所見仰諮世尊；三、佛現本宗。初言善現者，舊云善吉，即須菩提也。   ​​​論 長老善現 至 況諸外道    記曰：次善現仰諮世尊中，……
​​​
中華藏：初、佛問善現知幾有情有慢；​二、善現舉其所見仰諮，有四。一明總中小大無量，二明別中小大無量，三明齊何名得，四明通達及得。初中，景、備同云：……
​
​卍續藏同大正藏。

#12 2 別釋

#13 1 佛問善現知幾有情有慢離慢

#14 世尊告長老善現曰：善現！汝於有情界中、知幾有情懷增上慢，為增上慢所執持故，記別所解？汝於有情界中、知幾有情離增上慢，記別所解？

初言善現者，舊云善吉，即須菩提也。   

#13 2 善現舉其所見仰諮世尊

長老善現白佛言：世尊！我知有情界中，少分有情，離增上慢記別所解。世尊！我知有情界中，有無量無數不可說有情，懷增上慢，為增上慢所執持故、記別所解。

世尊！我於一時住阿練若大樹林中、時有眾多苾芻、亦於此林依近我住。我見彼諸苾芻、於日後分、展轉聚集，依有所得現觀、各說種種相法、記別所解。

#14 1於中一類、由得蘊故、

次善現仰諮世尊中，

> 宋藏遺珍：次善現仰諮中，

註：此段可參考對比 心經。​​

1景師云：言由得蘊故者，得蘊觀行也，此句是總。

> 宋藏遺珍：（此處景師，與後文璟師不同）

#15 得蘊相故、

得蘊相，觀能得蘊因，即集觀。

#15 得蘊起故、得蘊盡故、

次二句觀蘊起盡，即是生滅，即觀行苦。

#15 得蘊滅故、

得蘊滅者，觀數滅也。

> 宋藏遺珍：觀擇滅也。

#15 得蘊滅作證故，記別所解。

得蘊滅作證者，觀蘊能治道也。

如此一類由得蘊故，

2復有一類由得處故、

3復有一類得緣起故，當知亦爾。

4復有一類由得食故、得食相故、得食起故、得食盡故、得食滅故、得食滅作證故，記別所解。

#14 5復有一類由得諦故、

由得諦故者，得諦觀行也，此句是總。

> 宋藏遺珍：由得諦者

#15 得諦相故、得諦遍知故、

次有二句觀苦，

#15 得諦永斷故、

得諦永斷是集，

#15 得諦作證故、

作諦是滅，

> 宋藏遺珍：作證是滅

註：此於四諦作證，故​​說是滅諦；前後說於蘊處界、緣起作證，則是道諦。

#15 得諦修習故，記別所解。

得諦修習是道。

#14 6復有一類由得界故、

#15 由得界故者，得界觀行也，此句是總。

#16 得界相故、

得界相者，觀能得界因，即集觀。

#16 得界種種性故、得界非一性故、

次二句即觀界是苦。

種種性者，界有十八等。

非一性者，於一一界中有眾多差別。

#16 得界滅故、得界滅作證故，記別所解。

下二句即滅、道觀也。

#14 7復有一類由得念住故、

由得念住者，總得念住。

#15 得念住相故、

得念住相者，觀念住因。

#15 得念住能治所治故、

能治所治者，念住為能治，四倒名所治也。

得念住修故、

得念住未生令生故、

得念住生已堅住不忘、倍修增廣故，記別所解。

如有一類得念住故，

復有一類得正斷故、得神足故、得諸根故、得諸力故、得覺支故、當知亦爾。

復有一類得八支聖道故、得八支聖道相故、得八支聖道能治所治故、得八支聖道修故、得八支聖道未生令生故、得八支聖道生已、堅住不忘、倍修增廣故，記別所解。

世尊！我見彼已，竊作是念：此諸長老、依有所得現觀、各說種種想法、記別所解；當知彼諸長老、一切皆懷增上慢，為增上慢所執持故，於勝義諦遍一切一味相、不能解了。

#14 是故世尊甚奇！乃至世尊善說；如世尊言：勝義諦相、微細最微細，甚深最甚深，難通達極難通達，遍一切一味相。世尊！此聖教中修行苾芻、於勝義諦遍一切一味相、尚難通達；況諸外道。

#15 2璟師云：

#16 由得蘊故者，存蘊，簡界處等。

得蘊相故者，積聚義，分段義等，是蘊義。

得蘊起者，苦諦從因起故。

得蘊盡者，集諦果法生時因即盡也。

下二句即滅、道，可知。

#16 由得諦者，簡餘善巧。

得諦相者，謂四諦十六行相等也。

下四句如次是四諦也。

#16 由得界者，存界，簡蘊等。

得界相者，種族義，性別義，是界義等。

#16 得念住修者，初乘時。

> 宋藏遺珍：初業時 http://www.guoxuedashi.com/zidian/ytz_19896t.html

未生合生者，已習行。

> 宋藏遺珍：未生令生者

生已堅住等者，超作意也。餘文可解。

#13 3 佛現本宗

#14 1 總說

下佛現本宗中，法；喻；合也。法中，先標；後釋。

#14 2 別釋

#15 1 法

#16 1 先標

爾時世尊告長老善現曰：如是如是。善現！我於微細最微細、甚深最甚深、難通達最難通達、遍一切一味相勝義諦、現正等覺；現等覺已，為他宣說、顯示、開解、施設照了。

#16 2 後釋

#17 2 釋(缺解1)

#18 1 總說

釋中，有三復次。

#18 2 別釋

#19 1 初復次

何以故？善現！我已顯示於一切蘊中，清淨所緣，是勝義諦；我已顯示於一切處、緣起、食、諦、界、念住、正斷、神足、根、力、覺支、道支中，清淨所緣，是勝義諦。此清淨所緣、於一切蘊中，是一味相，無別異相。如於蘊中，如是於一切處中、乃至一切道支中，是一味相，無別異相。

#20 是故善現！由此道理，當知勝義諦是遍一切一味相。

初復次中，明勝義諦，即是蘊、界、處、緣生、諦、食、三十七品家，一味真如相，無別異相。

#19 2 第二復次

復次善現！修觀行苾芻，通達一蘊真如勝義法無我性已；更不尋求各別餘蘊、諸處、緣起、食、諦、界、念住、正斷、神足、根、力、覺支、道支真如勝義法無我性。唯即隨此真如勝義無二智為依止故，於遍一切一味相勝義諦，審察趣證。

#20 是故善現！由此道理，當知勝義諦、是遍一切一味相。

第二復次中，通達一蘊真如勝義無我性已，更不尋求別餘蘊乃至八聖道支，勝義無我性也。

> 宋藏遺珍：個別餘蘊

#19 3 第三復次

復次善現！如彼諸蘊展轉異相，如彼諸處、緣起、食、諦、界、念住、正斷、神足、根、力、覺支、道支展轉異相，若一切法真如勝義法無我性亦異相者，是則真如勝義法無我性，亦應有因，從因所生。若從因生，應是有為；若是有為，應非勝義；若非勝義，應更尋求餘勝義諦。

善現！由此真如勝義法無我性，不名有因，非因所生，亦非有為，是勝義諦，得此勝義、更不尋求餘勝義諦，唯有常常時、恒恒時，如來出世若不出世，諸法法性安立、法界安住。 @（於常常時）

#20 是故善現！由此道理、當知勝義諦是遍一切一味相。

第三復次明蘊界處，乃至道支展轉異相，一切法真勝義亦異相者，即勝義亦有因緣，從因所生等，可知。

> 宋藏遺珍：一切法真如勝義

#15 2-3 喻與合

#16 善現！譬如種種非一品類異相色中，虛空無相、無分別、無變異、遍一切一味相，如是異性異相一切法中，勝義諦遍一切一味相、當知亦然。

下喻及合，如虛空遍諸色類，喻彼真如遍諸法類。

> 宋藏遺珍：通諸法類。

#11 2 以頌敘

爾時世尊欲重宣此義、而說頌曰：

此遍一切一味相，勝義、諸佛說無異。

#12 若有於中異分別；彼定愚癡，依上慢。

頌文可解。

> 註：宋藏遺珍 至此後闕，下依 中華藏（金陵刻經處版）校勘。

#6 2 廣慧菩薩問心意識義

> 大正藏 瑜伽師地論卷第七十六
彌勒菩薩說三藏法師玄奘奉 詔譯
攝決擇分中菩薩地之五
​
​宋藏遗珍 卷十八，阙。至後文，卷十九開頭論 五法 “所詮相者，謂相等五法，如五事中已說。” 為 瑜伽師地論 卷八十一內容。
中華藏 卷八十三​（九）下欄。
卍續藏  第76冊，卷四十/卷第二十之下（論本第七十六至七十七）​，三百六頁（611）


#7 1 先問

#8 復次心意識相，當知如《解深密經》中，

廣慧菩薩請問佛言：如世尊說：於心意識祕密善巧菩薩。

#9 於心意識祕密善巧菩薩者：齊何名為於心意識祕密善巧菩薩？

初問意云：佛說於心意識祕密善巧菩薩，能於心意識中善巧菩薩。一問也。

#9 如來齊何施設彼為於心意識祕密善巧菩薩？

如來齊何設彼為於心意識祕密善巧菩薩。此第二問也。

> 卍續藏：設 疑 說

此二問中，前約地前菩薩，後約地上菩薩。

#9 心、意、識義，自有通別。

#10 別名心、意、識者，

賴耶是心，以能集起三界生死色心法故；

末耶名意，以與六識為同時根，生六識故；

六識名識，以對六境分別強故。

二通名心、意、識，謂八識中，一一皆有集起名心、能生名意、了別名識故。

#7 2 後答

#8 1 長行廣辯

#9 1 初釋

#10 1 先讚其問，勅聽，許說

說是語已，爾時世尊告廣慧菩薩曰：善哉！善哉！廣慧！汝今乃能請問如來如是深義，汝今為欲利益安樂無量眾生，哀愍世間、及諸天人阿素洛等，為令獲得義利安樂，故發斯問。

汝應諦聽！

吾當為汝說心意識祕密義。

#10 2 正解釋

#11 1 就賴耶解心意識

#12 廣慧當知，於六趣生死彼彼有情，墮彼彼有情眾中，或在卵生、或在胎生、或在濕生、或在化生，身分生起，於中最初，一切種子心識成熟、展轉和合增長廣大。

初中，言於六趣生死乃至最初一切種子識成熟等者，種子識成熟，牽生有起，𢤞羯羅藍展轉和合胎分增長。

> 中華藏：住羯羅藍

#12 依二執受：一者，有色諸根及所依執受，二者，相、名、分別，言說戲論習氣執受。有色界中，具二執受；無色界中，不具二種。

依二執受下，明彼賴耶有二執持，約界辨持可解。賴耶雖緣外器，而不攝彼為內執受，故今不說。

> 註：阿賴耶三所緣：種子、​根身、外器

#11 2 解眾名

復次廣慧！此識亦名阿陀那識，何以故？由此識於身，隨逐執持故。

亦名阿賴耶識，何以故？由此識於身，攝受藏隱，同安危義故。

#12 亦名為心，何以故？由此識，色聲香味觸等，積集、滋長故。

次辨眾名，

#13 1景云：

此識、亦名阿陀那，此云執持，執持色根及諸種。

亦名賴耶，此云愛藏，執受於身，復於身隱藏，同安危故。

亦名為心，何以故？由此識，色聲香味觸等積集滋長者，此有二義：一能集色等；能集滋長。

> 中華藏：二能集滋長

2泰云：集是心義，欲心能積集、滋長色等六塵。六根六識是通相，法塵攝，但舉六塵。

3備云：從於六趣至安危義故，總有三名，以釋識義；亦為心已下，方始釋心義，略不解意。

#11 3 明阿陀那識為依建立六識

#12 1 初法

#13 復次廣慧！阿陀那識為依止、為建立故，六識身轉；謂眼識，耳、鼻、舌、身、意識。此中有識，眼及色為緣生眼識；與眼識俱隨行、同時同境有分別意識轉。有識，耳、鼻、舌、身及聲、香、味、觸為緣生耳、鼻、舌、身識；與耳、鼻、舌、身識俱隨行、同時同境有分別意識轉。廣慧！若於爾時一眼識轉；即於此時，唯有一分別意識、與眼識同所行轉。若於爾時二、三、四、五諸識身轉；即於此時，唯有一分別意識、與五識身同所行轉。

法中，1泰云：此長行中，雖通舉三名而宗辨阿陀那，故但標陀那為依止，轉識而轉。後頌中，但頌陀那名，意在於此。

2備色心義已竟，欲辨意義，故以所依義，總顯起識義。

> 中華藏：備云：心義已竟，

此中有識乃至有分別意識轉者，1泰云：有眼識同分眼根，故云眼及色等；有能受陀那識，次云有識。

> 註：第八識以及轉識

#12 2 次喻

廣慧！譬如大暴水流，若有一浪生緣現前，唯一浪轉；若二、若多浪生緣現前，有多浪轉。然此暴水自類恒流無斷無盡。

#13 又如善淨鏡面，若有一影生緣現前，唯一影起；若二、若多影生緣現前，有多影起。非此鏡面轉變為影，亦無受用滅盡可得。

#14 喻中，略引二喻，有何差別？

1有古德說：鏡面譬，譬心真如門，水浪喻，喻心生滅門。

2今奘法師云：西方諸師釋二喻所說同，但欲令明了本義，故須二喻。

#12 3 後合

#13 如是廣慧！由似暴流，阿陀那識為依止、為建立故，若於爾時，有一眼識生緣現前，即於此時一眼識轉；若於爾時，乃至有五識身生緣現前，即於此時五識身轉。

合喻如文。

#11 4 辨菩薩於心意識有巧不巧

#12 廣慧！如是菩薩，雖由法住智為依止、為建立故，於心意識祕密善幻，然諸如來、不齊於此施設彼為於心意識一切祕密善巧菩薩。

四辨菩薩於心意識有巧不巧。

#13 由法住智者，

若依小論明法住智，知三界上中下果，在因中住智。

今依大乘，或依經教，了知心意識義，故云由法住智；或依世俗因果道理，知心意識名法住智。

雖有二解，并依如量智，知心意識，位在地前。然諸如來不聞於此施設為善巧也。

廣慧！若諸菩薩於內各別、如實不見阿陀那，不見阿陀那識；

不見阿賴耶，不見阿賴耶識；

不見積集，不見心；

#12 不見眼色及眼識，不見耳聲及耳識，不見鼻香及鼻識，不見舌味及舌識，不見身觸及身識，不見意法及意識，是名勝義善巧菩薩。如來施設彼為勝義善巧菩薩。

#13 下明地上菩薩立為善巧。

若諸菩薩於內各別如實不見阿陀那者，不見用也。

不見阿陀那識者，不見體也。

餘句例然，即證真如時，不見諸法，是名勝義巧菩薩，如來建立。

#9 2 後結

#10 廣慧！齊此名為於心意識一切祕密善巧菩薩；如來齊此施設於心意識一切祕密善巧菩薩。

結之，如文。

#8 2 重頌

爾時世尊欲重宣此義、而說頌曰：

阿陀那識甚深細，一切種子如暴流。

我於凡愚不開演，

#9 恐彼分別執為我。

頌中，俱生我見不依教起，說與不說，皆能現行。今欲簡俱生故，便言分別。餘句如常。

無著論主引此頌釋《攝大乘論》，世親引長行釋此頌義，具廣如彼。

#6 3 德本菩薩問三性之義

#7 1 二問

#8 復次一切法相，當知如《解深密經》中，

#9 德本菩薩請問佛言：世尊！如世尊說：於諸法相善巧菩薩、於諸法相善巧菩薩者，

齊何名為於諸法相善巧菩薩？

#10 如來齊何施設彼為於諸法相善巧菩薩？

2自下大段第三明德本菩薩請問三性之義，故言於諸法相善巧。先為二問準前。

#7 2 答

#8 1 長行廣辯

#9 1 初釋

#10 1 讚問許說

說是語已，爾時世尊告德本菩薩曰：善哉！善哉！德本！汝今乃能請問如來如是深義。汝今為欲利益安樂無量眾生、哀愍世間及諸天人阿素洛等，為令獲得義利安樂，故發斯問。汝應諦聽！吾當為汝說諸法相。

#10 2 正解釋(缺解1)

#11 1 初復次明諸法相有三相

謂諸法相，略有三種。何等為三？一者、遍計所執相，二者、依他起相，三者、圓成實相。

云何諸法遍計所執相？謂一切法，名假安立，自性差別，乃至為令隨起言說。

云何諸法依他起相？謂一切法緣生自性，則此有、故彼有；此生、故彼生，謂無明緣行，乃至招集純大苦蘊。

#12 云何諸法圓成實相？謂一切法平等真如。於此真如，諸菩薩眾勇猛精進，為因緣故；如理作意無倒思惟，為因緣故，乃能通達。於此通達漸漸修集，乃至無上正等菩提、方證圓滿。

#13 初云諸法相者，有三。一、遍計；二、依他；三、圓成。言遍計所執乃至為令隨起言說者，明其說意。

眾生愚癡，隨名執實即是遍計所。

> 中華藏：隨名執實即是遍計所執。

依他謂染生法。

圓成即是諸法真如。

諸菩薩眾，精進為因乃能通達，於諸地中漸漸證見，至佛方滿。一番釋竟。

#11 2 第二復次約眩翳喻

復次德本！如眩瞖人，眼中所有眩瞖過患，遍計所執相，當知亦爾。

如眩瞖人，眩瞖眾相，或髮毛輪、蜂蠅苣蕂，或復青黃赤白等相，差別現前，依他起相，當知亦爾。

#12 如淨眼人，遠離眼中眩瞖過患，即此淨眼本性所行無亂境界，圓成實相、當知亦爾。 

#13 第二復次約眩翳喻以明之，中，

#14 1景云：

如眩翳過患，所執亦爾者，問：眩翳是因緣法，云何譬遍計所執耶？解云：不取眩翳，意明由眩翳故，妄見毛輪，譬遍計所執也，故云眩翳過患。

言如眩翳人見毛輪等，依他亦爾者，毛輪等，正是遍計所執，不欲取此以譬依他，欲明因此，執毛輪故，熏識成種，生後時依他。

如淨眼人見法本性，譬根本智證圓成實。

#14 2泰云：

眩翳過患者，執為定實髮毛等，名通患，喻遍計所執定有性法。

> 中華藏：過患

若翳眼識，變為髮毛等，從因緣生，無有定性，喻依他性。以此將證，見第二月者，亦從亂眼識，現相似月，是因緣法，能生眼識。

然《思塵論》據執有定性第二月無體，不能生識，故非緣緣。

> 《观所缘缘论》，成为所缘缘，有二因缘。
——　所缘缘者，谓能缘识，带彼相起，及有实体。​

又解：彼論就小乘宗，破彼邪計，小乘宗許第二月無體，故眼識不得緣。

#14 3備云：

翳眩過患，喻人法二執，遍計之塵。@

> 註：遍計之塵，應屬下文？

髮毛輪等，等取第二月等，即是依他性。是故《對法論》云：遍計所執色者，謂影像色。

問：若許依他色，何故亦為遍計耶？

#15 答：必由遍計起故，隨所緣名為遍計，據實依他，如似依鏡見面。面自有四：

一、本識相分；二、眼識變作；三、同緣意識所起之面；四、獨頭意識所變面緣。

此四面中，初是本質；第二、第三，似本質故，名依他起；後之一種，於鏡中現，離本質處，但由遍計所起，故云遍計。

就實言之其中有二：一、依他相分；二、遍計所執。

有師釋云：眼識一見，有二相分，謂本質月，及第二月。此釋不然，不應名現量故。又《智論》云：五識不可誑故。

今解：依本月，起眼識，但是意識心中，作二月解。

> 遍計所執在第六意識

#11 3 第三復次約頗胝迦喻

#12 復次德本！譬如清淨頗胝迦寶，若與青染色合，則似帝青、大青末尼寶像。由邪執取帝青、大青末尼寶故，惑亂有情。若與赤染色合，則似虎珀末尼寶像；由邪執取虎珀末尼寶故，惑亂有情。若與綠染色合，則似末羅羯多末尼寶像；由邪執取末羅羯多末尼寶故，惑亂有情。若與黃染色合，則似金像；由邪執取真金像故，惑亂有情。

第三復次中先舉頗胝迦喻，次況法。前中，言頗胝迦者，三藏云：此處無名可翻，似水精白珠，無定色。與四色合，即似四色影像，惑亂有情，邪心執實。

#13 言帝青、大青末尼寶像者。

梵云因陀羅，此云帝釋也，此即帝釋青摩尼珠。西方有青珠，色似帝釋青珠，故遂以名也。此是青中殘青色。

梵云摩訶尼羅，此云青，即是紺青色。 @

> 註：“此是青中殘青色。”應屬上文？

​​摩诃尼罗 （物名）Mahānila，又作摩诃泥罗。译曰大青。帝释之宝珠也。智度论十曰：“因陀尼罗（天青珠），摩诃尼罗（大青珠）。”玄应音义二十三曰：“摩诃泥罗，此云大青，是帝释所用宝也。”

末尼者，梵語，珠之通名。

末羅羯多者，景云：此間無名可翻。泰云：是此方殺色寶，其色綠也。景云：此名車渠。

#12 如是德本！如彼清淨頗胝迦上，所有染色相應，依他起相上，遍計所執相言說習氣，當知亦爾。

況法中，言如彼清淨頗胝迦上，所有綠染色相應至習比亦爾者，意明能執，執所執者是舊習氣。

> 中華藏：所有染色相應至習氣亦爾者

#12 如彼清淨頗胝迦上，所有帝青、大青、虎珀、末羅羯多、金等邪執，依他起相上，遍計所執相執，當知亦爾。

言如彼清淨頗胝迦上所有帝青大青等邪執，依起相上所執相執亦爾者，此合能執，舉此執取所執，故此二句并合遍計所執。

> 中華藏：舉能執取所執

#12 如彼清淨頗胝迦寶，依他起相，當知亦爾。

言如彼清淨頗胝迦寶，依他起相，常知亦爾者，頗胝迦寶本身合依他性。

> 中華藏：當知亦爾者

#12 如彼清淨頗胝迦上，所有帝青、大青、虎珀、末羅羯多、真金等相，於常常時於恒恒時、無有真實、無自性性；即依他起相上，由遍計所執相，於常常時於恒恒時、無有真實、無自性性，圓成實相，當知亦爾。 @ #（於常常時）

言如彼清淨乃至圓成定相亦爾者，可知。

> 中華藏：圓成實

問：頗胝迦寶譬依他性，此義可知。頗胝寶與四色合，即有四色影像，而起譬依他。依他及圓成實上，執實即有遍計所執，遍計所執之境無性，顯圓成實，此亦可知。論中何以不合四色影像因緣之法？

解云：道理，頗胝迦寶，譬賴耶相分本質依他；四色影像因頗胝迦現，譬六識相分即是賴耶相分影像，亦是依。若細分別，法喻不齊，故略不說。

> 中華藏：亦是依他。

#11 4 第四復次以相、名相應為執，得所執相

#12 復次德本！相、名相應、以為緣故，遍計所執相，而可了知。

第四復次，言由執名相，定相屬著為緣，所執相，可知。

#12 依他起相上遍計所執相執，以為緣故，依他起相，而可了知。

由執遍計熏種，能生後起依他，故言所執為緣，依他可了。

#12 依他起相上遍計所執相無執，以為緣故，圓成實相，而可了知。

遍計所執相無為緣，圓成可知。準《顯揚論》自有五相。一、所取相；二、能取相；三、名相相屬著相；四、執著相；五、不執著相。初二通三性，第三即遍計執，第四是依他相，第五即圓成實。今論主解，由第三相，所執相可了知等。

> 註：論主是《瑜伽師地論》主。

#11 5 第五復次知三性明勝利

復次德本！若諸菩薩能於諸法依他起相上、如實了知遍計所執相，即能如實了知一切無相之法。

若諸菩薩如實了知依他起相，即能如實了知一切雜染相法。

#12 若諸菩薩如實了知圓成實相，即能如實了知一切清淨相法。

第五復次明知三性勝利。了知圓成即知一切清淨者，以淨分依他，屬圓成故也。

#11 6 第六復次斷證勝利

#12 復次德本！若諸菩薩能於依他起相上如實了知無相之法，即能斷滅雜染相法。若能斷滅雜染相法，即能證得清淨相法。

第六復次明斷證勝利，若能於依他上，了知無相，故能斷染及證於淨。

#9 2 結

#10 如是德本！由諸菩薩如實了知遍計所執相、依他起相、圓成實相故，如實了知諸無相法、雜染相法、清淨相法。如實了知，無相法故，斷滅一切雜染相法。斷滅一切雜染相法故，證得一切清淨相法。齊此名為於諸法相善巧菩薩，如來齊此施設彼為於諸法相善巧菩薩。

如是德本已下，牒後三復次，結答前二問，略不牒前三復次也。

#8 2 重頌

爾時世尊欲重宣此義、而說頌曰：

若不了知無相法，雜染相法不能斷。

不斷雜染相法故，壞證微妙淨相法。

不觀諸行眾過失，放逸過失害眾生。

#9 懈怠，住法、動法中，無、有，失壞，可懷愍。

兩頌中，末後二句難解。

#10 1三藏解云：

懈怠者，不修定之本。住法者是定，動法中是散亂也。無有失壞不憐愍者，由懈怠故。

> 中華藏：無有失壞可憐愍者

無上住法名無，有上動法名有，由彼無定，有散亂故，於彼身中失於正法，名為失壞，故可憐愍。

2泰云：住法是定，動法是亂。失壞有二：一、無住法故失壞；二、有動法故失壞，失壞之時皆由懈怠故爾也，為此故可憐愍。

3景云：真實性不生不滅，故名住法，遍計、依他有生滅，故名動法。懈怠住法動法中者，失無、壞有，故云無、有失壞也。無，即真實性空理；有，乃依他遍計所執妄有法也，此人失壞三性理，故可憐愍。

又解：此是長牽之言，謂懈怠住法動法中，無有失壞者，可憐愍。 @

> 註：長牽之言？

#6 4 勝義生菩薩請問三無性義

#7 1 初問答辨三無性之義

#8 1 菩薩發問

#9 復次諸法無自性相，當知如《解深密經》中，

#10 勝義生菩薩白佛言：世尊！我曾獨在靜處、心生如是尋思：

世尊以無量門、曾說諸蘊所有自相、生相、滅相、永斷、遍知。如說諸蘊，諸處、緣起、諸食亦爾。

以無量門、曾說諸諦所有自相、遍知、永斷、作證、修習。

> 四諦

以無量門、曾說諸界所有自相、種種界性、非一界性、永斷、遍知。

以無量門、曾說念住所有自相、能治所治，及以修習，未生令生、生已堅住不忘倍修增長廣大。如說念住，正斷、神足、根力、覺支、亦復如是。以無量門、曾說八支聖道所有自相、能治所治、及以修習未生令生、生已堅住不忘倍修增長廣大。

#11 世尊復說一切諸法皆無自性、無生無滅、本來寂靜、自性涅槃。未審世尊依何密意、作如是說：一切諸法皆無自性、無生無滅、本來寂靜、自性涅槃？我今請問如來斯義，唯願如來哀愍解釋、說一切法皆無自性，無生無滅，本來寂靜，自性涅槃所有密意。說是語已，

前中，問意世尊處處經說蘊界處等種種諸法，生滅染淨，知斷證修，後時復說一切諸法皆無自性，無生無滅，本來寂靜，自性涅槃，前後二說豈不相違？

#8 2 佛答

#9 1 先讚為問是善，勅聽，許說

爾時世尊告勝義生菩薩曰：善哉！善哉！勝義生！汝所尋思、甚為如理。善哉！善哉！善男子！汝今乃能請問如來如是深義，汝今為欲利益安樂無量眾生、哀愍世間及諸天人阿素洛等，為令獲得義利安樂、故發斯問。

汝應諦聽！

吾當為汝解釋所說一切諸法皆無自性無生無滅本來寂靜自性涅槃所有密意。

#9 2 正答(缺解1)

#10 1 長行

#11 1 解諸法皆無自性、無生滅等

#12 1 辨無自性

#13 1 總申說意

勝義生！當知我依三種無自性性、密意說言一切諸法皆無自性，謂相無自性性、生無自性性、勝義無自性性。

#13 2 問答解釋

#14 1 法說

善男子！1云何諸法相無自性性？所謂諸法遍計所執相。何以故？此由假名、安立為相，非由自相、安立為相，是故說名相無自性性。

2云何諸法生無自性性？所謂諸法依他起相。何以故？此由依他緣力故有，非自然有，是故說名生無自性性。

#15 3云何諸法勝義無自性性？

所謂諸法，由生無自性性故，說名無自性性；即緣生法，亦名勝義無自性性。何以故？於諸法中，若是清淨所緣境界，我顯示彼以為勝義無自性性。依他起相，非是清淨所緣境界，是故亦說名為勝義無自性性。

#16 復有諸法圓成實相，亦名勝義無自性性。何以故？一切諸法，法無我性，名為勝義，亦得名為無自性性，以是諸法勝義諦故，無自性性之所顯故。由此因緣、名為勝義無自性性。

法說中，遍計所執，相無性性。依他具二可解，謂生無自性、勝義無自性。

1泰云：以依他性，無真如勝義性故，故名勝義無自性。

#17 2備作兩解：

一云，於依他上，無圓成實義，故云勝義無性，即是互無義。

一云，若將勝義道理釋依他，但是緣假有故有，非有實自性，故云勝義無性。非謂依他中無勝圓成實義，故名勝義無自性。

雖作後解，不及前解。

圓成但由勝義無自性性。何以故？一切諸法無我性名為勝義等者，

3景云：不以無我即為圓成實體，圓成實體乃是真如，然由無我門入故，從入門說云無我，名為勝義真如，是諸法勝義諦，體由無相性門之所顯故，故說勝義名為無性。

備云：欲辨真如之體，法無我性亦名勝義，由前所辨三種、種種無性之所顯故，名無自性性。

#14 2 喻況

善男子！1譬如空華，相無自性性、當知亦爾。

2譬如幻像，生無自性性，當知亦爾；一分勝義無自性性、當知亦爾。

#15 3譬如虛空、唯是眾色無性所顯、遍一切處，一分勝義無自性性、當知亦爾，法無我性之所顯故；遍一切故。

喻況可知。

#15 善男子！我依如是三種無自性性，密意說言一切諸法皆無自性。

善男子已下，結答前問也。

#12 2 辨無生滅等

#13 1 約遍計所執解

#14 勝義生！當知我依相無自性性，密意說言一切諸法、無生無滅，本來寂靜，自性涅槃。何以故？若法自相、都無所有，則無有生；若無有生，則無有滅；若無生無滅，則本來寂靜；若本來寂靜，則自性涅槃。於中都無少分所有，更可令其般涅槃故。是故我依相無自性性，密意說言一切諸法無生無滅，本來寂靜，自性涅槃。@（相無自性）

#15 前中，

1景、泰等云：以其遍計，都無有體，故無有生，若無性即無滅，由無生滅即本來寂靜，寂靜之義，即與涅槃相似，名為涅槃，非滅諦涅槃。

> 中華藏：若無生即無滅

2備云：昔德等解，欲辨遍計對治，真實涅槃，故云本性涅槃。

3今解：即是遍計所執涅槃，非真實涅槃。

#13 2 就圓成實解

#14 善男子！我亦依法無我性所顯，勝義無自性性，密意說言一切諸法、無生無滅，本來寂靜，自性涅槃。何以故？法無我性所顯，勝義無自性性，於常常時於恒恒時、諸法法性安住無為，一切雜染不相應故。於常常時於恒恒時、諸法法性安住故無為，由無為故，無生無滅；一切雜染不相應故、本來寂靜，自性涅槃。是故我依法無我性所顯勝義無自性性，密意說言一切諸法無生無滅，本來寂靜，自性涅槃。 @ #（於常常時）

#15 下就圓成辨無生滅等，

前據遍計體性無故，名無生滅，

今據圓成體常故，名無生滅。

依他因緣幻有生滅，是故不得就辨無生滅等。

此約三性類作此分別。

前約三性辨無性者，道理唯是遍計無相，即收無性義盡，如次下文說。

> 註：“2 解建立三種無性因緣”

然後更約彼所迷執處為言，故言後立依他生無自性、勝義無自性。圓成實是勝義無自性性。

#11 2 解建立三種無性因緣

復次勝義生！非由有情界中諸有情類，別觀遍計所執自性為自性故，亦非由彼別觀依他起自性、及圓成實自性為自性故，我立三種無自性性。

#12 然由有情於依他起自性及圓成實自性上，增益遍計所執自性故，我立三種無自性性。

#13 言非由有情界中乃至我立三無性等者，

1景云：道理，三無性并是遍計所執相無自性，但為辨遍計所執計度處故，約依他及圓成實，辨生無性、勝義無性。若約所計處，辨生無性、勝義無性，亦攝無自性盡：若應言一遍計所執相無自性，亦攝無性盡；若約依他、圓成實性，辨生無自性、勝義無自性，亦攝無自性盡。一、二合數，即有三無性。故此文云：非因別觀三性，我立三無性；然由有情於依他性及圓成實，隨言執著，我立三無性。

2泰云：若於依他起上，觀無遍計所增益性，即是遍計無相性，亦是依他無生性，亦於圓成實性上觀，亦無遍計所執性亦爾，是遍計所執無相性，亦是圓成實無性性。依此文觀依他性、圓成實性上，無遍計所執性，故三無性。遍計所執無自體，故說無性；依他、圓成無他遍計所執體，故說無性。

由遍計所執自性相故，彼諸有情，於依他起自性及圓成實自性中，隨起言說。

#12 如如隨起言說，

1如是如是由言說熏習心故，

#13 2或由言說隨覺故，

言或由言說隨覺者，即是了別名言眾生，起遍計執。

#13 3或由言說隨眠故，

或由言說隨眠故者，即是嬰兒及牛羊等不了名言眾生，雖不了名言，起於分別；然由言說種子隨眠力故，總相計度。

於依他起自性及圓成實自性中，執著遍計所執自性相。

如如執著，如是如是於依他起自性及圓成實自性上，執著遍計所執自性。

由是因緣、生當來世依他起自性。由此因緣，或為煩惱雜染所染，或為業雜染所染，或為生雜染所染，於生死中、長時馳騁、長時流轉、無有休息；或在那落迦、或在傍生、或在餓鬼、或在天上、或在阿素洛、或在人中，受諸苦惱。

#11 3 解觀機說三無性

#12 1 約四十心辨三無性

復次勝義生！若諸有情，從本已來，1未種善根，2未清淨障，3未成熟相續，4未多修勝解，5未能積集福德智慧二種資糧；我為彼故，依生無自性性、宣說諸法。彼聞是已，能於一切緣生行中，隨分解了，無常無恒、是不安隱、變壞法已，於一切行，心生怖畏、深起厭患。心生怖畏深厭患已，遮止諸惡、於諸惡法能不造作，於諸善法能勤修習。

> 註：中士道、下士道，先觀依他起，無常無恆！然而仍有遍計執著，不可以此為足。

#13 習善因故，1未種善根、能種善根，2未清淨障、能令清淨，3未熟相續、能令成熟；由此因緣，4多修勝解，5亦多積集福德智慧二種資糧。

#14 初云諸有情乃至由此因緣多修勝解亦多積集二種資糧者，

1景云：初為未種善根乃至未集資糧者，說法從緣生，非自然起，名生無性，彼聞說已，隨分解了，諸法無常乃至積集資糧。

2泰云：十信已前，名種善根，淨障等四是四十心。

> 註：此應同後備師之意？

#15 3備云：

第一位即十信已前，聞有教，種解脫分善根故。

第二位即十信，能淨障故。

第三位即十解，能成熟故。

第四位即十行，修勝解故。

第五位即十迴向，亦多積集資糧故。

#12 2 約四善根位以辨

#13 彼雖如是種諸善根、乃至積集福德智慧二種資糧，然於生無自性性中，未能如實了知相無自性性，及二種勝義無自性性；

云彼雖如是乃至於依他起中能不執著所執性者，雖於此位已積善根乃至積集二種資糧，隨分解了從緣生，然於生無自性中，未能如實了知相無自性及二種勝義無自性性。

#13 於一切行、未能正厭；

於一切行，未能正厭者，是加行道。

#13 未正離欲；

未正離欲者，是無間道。

#13 未正解脫；

未正解脫者，是解脫道。

#13 未遍解脫煩惱雜染、未遍解脫諸業雜染、未遍解脫諸生雜染。

未遍解脫此三雜染者，是勝進道。

#13 如來為彼更說法要，謂相無自性性及勝義無自性性，為欲令其於一切行能正厭故、正離欲故、正解脫故，超過一切煩惱雜染故、超過一切業雜染故、超過一切生雜染故。彼聞如是所說法已；於生無自性性中，能正信解相無自性性，及勝義無自性性，簡擇思惟、如實通達。於依他起自性中，能不執著遍計所執自性相。

#14 如來為彼更說法要，彼聞法已能正信解。

言簡擇思惟者，是四尋思，位在煖、頂也。

如實通達者，是四如實智位，在忍、第一法。

#12 3 約地上以辨

#13 由言說不熏習智故、由言說不隨覺智故、由言說離隨眠智故，能滅依他起相；於現法中智力所持、能永斷滅當來世因。由此因緣，於一切行、能正厭患，能正離欲，能正解脫，能遍解脫煩惱業生三種雜染。

云由言說不熏習智故者，由不執著名言故，無名言熏習智也。

由言說不隨覺智故者，不隨名起分別覺智也。

由言說離隨眠智者，由斷言說隨眠故，智不執著，能滅依他相等。

#11 4 就祕密說一乘意

#12 1 說一乘意

#13 復次勝義生！諸聲聞乘種性有情，亦由此道、此行迹故，證得無上安隱涅槃；諸獨覺乘種性有情、諸如來乘種性有情，亦由此道、此行迹故，證得無上安隱涅槃。一切聲聞、獨覺、菩薩，皆共此一妙清淨道，皆同此一究竟清淨，更無第二。我依此故，密意說言唯有一乘。

#14 前中，景、備等云：

此明三乘人同依無性之道，證得涅槃，二乘之人悟於人執遍計所執無性，知有為法從因緣起，無自然生，生無性性；亦知依他無彼勝義自性性也。

亦可二乘即由人空所顯真如無性門顯，名達勝義無自性性；菩薩即由遣於二執，知相無性，乃至由二空所顯真如，由無性門顯勝義無自性性。

故云一切聲聞、獨覺、菩薩，皆共此一妙清淨道，更無第二，我依此故密意說言唯有一乘。

#12 2 辨根性差別非無

#13 非於一切有情界中，無有種種有情種性，或鈍根性、或中根性、或利根性，有情差別。

#14 下辨根姓差別，

1泰云：非於一切有情界中，無有種種下中上根，三乘差別。

2備云：非於有情，無五種差別。

#13 善男子！若一向趣寂聲聞種性補特伽羅，雖蒙諸佛施設種種勇猛加行、方便化導，終不能令當坐道場、證得無上正等菩提。

言若一向趣寂乃至終不能令當坐道場證得無上菩提者，又同昔《解節經》，古人文旨不許定性。吉藏師亦釋此文，若聲聞人將入無餘時，蒙佛說法迴向發大心，無有是處，故云終不能得，與今三藏所說不同。於此義中，由來多諍，引證辨義，如常解釋。

何以故？由彼本來唯有下劣種性故，一向慈悲薄弱故，一向怖畏眾苦故。由彼一向慈悲薄弱、是故一向棄背利益諸眾生事；由彼一向怖畏眾苦、是故一向棄背發起諸行所作。我終不說一向棄背利益眾生事者、一向棄背發起諸行所作者，當坐道場能得無上正等菩提，是故說彼名為一向趣寂聲聞。

#13 若迴向菩提聲聞種性補特伽羅，我亦異門說為菩薩。何以故？彼既解脫煩惱障已，若蒙諸佛等覺悟時，於所知障，其心亦可當得解脫。由彼最初為自利益修行加行、脫煩惱障，是故如來施設彼為聲聞種性。

言若迴向菩提聲聞種姓補特伽羅，我亦異門說為菩薩等者，如舍利弗等。

#11 5 明四種有情於佛密說有了不了

> （明四種有情於佛密教了義經有迷有悟）

#12 1 總標

#13 復次勝義生！如是於我善說善制、法毘奈耶、最極清淨意樂所說，善教法中，諸有情類意解種種差別可得。

#14 前中，言如是於我乃至善教法中者，

1泰云：牒四諦教及以《般若》、《深密》等。

2備云：牒《般若》等無相之教。

#13 善男子！如來但依如是三種自性性，由深密意於所宣說不了義經，以隱密相說諸法要，謂一切法皆無自性、無生無滅、本來寂靜、自性涅槃。

#14 善男子乃至自性涅槃者，

1景云：道理一切法中，依他、圓成是有，唯遍計所執是無。佛為初向大乘諸菩薩眾，破其有執，密意總說一切諸法，皆無自性、無生滅等，名不了義經。

#15 2泰云：

問：此密教說三無性、不若言說者，般若教意，亦說真實無性性耶？

解云：教顯了但云：無一切而不分別。若取教下意，通顯三無性性之道理，是故《深密》等顯其密意，正顯三無自性。

3備云：般若教意但顯遍計無相，何以得知？如上論云：一切諸法皆無自性，無生無滅，本來寂靜，自性涅槃等教，相無自性密意說故，知但顯相無性性。

> 註：如前說：勝義生！當知我依相無自性性，密意說言一切諸法、無生無滅，本來寂靜，自性涅槃。

#12 2 別釋

#13 1 明第一人

於是經中，若諸有情已種上品善根、已清淨諸障、已成熟相續、已多修勝解、已能積集上品福德智慧資糧；彼若聽聞如是法已，於我甚深密意言說、如實解了；於如是法、深生信解，於如是義、以無倒慧、如實通達。依此通達、善修習故；速疾能證最極究竟，亦於我所深生淨信，知是如來應正等覺、於一切法現正等覺。

#13 2 明第二人

若諸有情，已種上品善根，已清淨諸障，已成熟相續，已多修勝解，未能積集上品福德智慧資糧，其性質直、是質直類，雖無力能思擇廢立、而不安住自見取中。彼若聽聞如是法已，於我甚深祕密言說，雖無力能如實解了，然於此法能生勝解、發清淨信，信此經典、是如來說，是其甚深、顯現甚深，空性相應，難見難悟，不可尋思，非諸尋思所行境界，微細詳審聰明智者之所解了。於此經典所說義中、自輕而住、作如是言：諸佛菩提、為最甚深，諸法法性、亦最甚深，唯佛如來能善了達，非是我等所能解了。諸佛如來為彼種種勝解有情，轉正法教，諸佛如來無邊智見；我等智見、猶如牛迹，於此經典、雖能恭敬為他宣說、書寫護持、披閱流布、殷重供養、受誦溫習；然猶未能以其修相、發起加行。是故於我甚深密意所說言詞、不能通達。由此因緣，彼諸有情、亦能增長福德、智慧二種資糧；於後相續未成熟者、亦能成熟。

#13 3 明第三人

若諸有情，廣說乃至未能積集上品福德、智慧資糧，性非質直、非質直類，雖有力能思擇廢立，而復安住自見取中；彼若聽聞如是法已，於我甚深密意言說、無有力能如實解了，於如是法、雖生信解，然於其義隨言執著，謂一切法決定皆無自性，決定不生不滅，決定本來寂靜，決定自性涅槃。由此因緣，於一切法，獲得無見及無相見。由得無見、無相見故，撥一切相、皆是無相，誹撥諸法遍計所執相、依他起相、圓成實相。何以故？由有依他起相，及圓成實相故，遍計所執相、方可施設。若於依他起相及圓成實相，見為無相；彼亦誹撥遍計所執相，是故說彼誹撥三相。雖於我法、起於法想；而非義中、起於義想。由於我法、起法想故，及非義中、起義想故，於是法中、持為是法，於非義中、持為是義。彼雖於法起信解故，福德增長；然於非義起執著故、退失智慧。智慧退故，退失廣大無量善法。

復有有情從彼聽聞，謂法為法、非義為義，若隨其見，彼即於法、起於法想，於非義中、起於義想。執法為法，非義為義。由此因緣，當知同彼退失善法。

若有有情不隨其見，從彼欻聞一切諸法皆無自性、無生無滅、本來寂靜、自性涅槃，便生恐怖；生恐怖已、作如是言：此非佛語、是魔所說。作此解已，於是經典、誹謗毀罵。由此因緣、獲大衰損，觸大業障。由是因緣，我說若有於一切相、起無相見；於非義中、宣說為義，是起廣大業障方便；由彼陷墜無量眾生、令其獲得大業障故。

#13 4 明第四人

善男子！若諸有情未種善根，未清淨障，未熟相續，無多勝解，未集福德智慧資糧，性非質直、非質直類，雖有力能思擇廢立、而常安住自見取中；彼若聽聞如是法已，不能如實解我甚深密意言說，故於此法不生信解。於是法中、起非法想，於是義中、起非義想；於是法中、執為非法，於是義中、執為非義。唱如是言：此非佛語、是魔所說。作此解已，於是經典、誹謗毀讟，撥為虛偽，以無量門毀滅摧伏如是經典；於諸信解此經典者、起怨家想。彼先為諸業障所障，由此因緣、復為如是業障所障。如是業障、初易施設，乃至齊於百千俱胝那庾多劫、無有出期。

於此經中已下，別釋有四種人。

> 中華藏：於是經中已下，

#14 1景云：

前二不迷。第一人者，謂諸有情已種上品善根，聞如是法，如實解了乃至現等正覺。

第二人者，諸有情已種上品善根乃至未能積集上品資糧，其性質直，雖無力思擇而不安住自見取中，乃至唯是微細詳審明智所知，我何能解，自輕而住。

第三人者，謂諸有情乃至未能積集上品資糧，非質直性，雖有力能思擇廢立，而住見取中，彼若聽聞如是法已，於我甚深密意言說無力解了，雖生信解，隨言執著，謂一切法決定無性，不生不滅，由此獲得無見、無相見，撥一切相是無相，撥遍計所執、依他、圓成實相。依彼二性施設遍計所執，既撥無二性故亦撥無遍計所執等者，此如三論學者，著於空見名惡取空。雖於我法，起於法想者，亦信無性之教法也。而非義中起於義想者，俱遣遍計所執不空餘之二性，而於餘之二性不空義中起於空想，乃至雖於教生信故，福德增長，然於非義起執著故，退失智慧。次明其人有二弟子，初其一同師見，第二弟子過其師見，於其教法亦撥不信，謂聞諸法皆無自性、無生滅等，便生恐怖，言非佛語是魔所說。作此解已，於諸姓典誹謗毀罵等。

> 中華藏：於諸聖典誹謗毀罵等。

第四，又若諸眾生未種善根，乃至性非質直，住自見取，彼聞是法不生信解，起非法想，起非義想，乃至撥為虛偽。

> 註：第三人之第二弟子，因其師而不信法、義；此第四人，但隨自見，不信法、義。

#14 2備云：

一、辨信解人；二、辨有信、無解人；三、辨思擇力人；四、辨邪執人。

有釋：初、辨四善根人；二、辨四十心人；三、辨撥無人；四、辨誹撥人。此後二人，并是十信已前。

> 註：加行、資糧道人、未入道人，皆是凡夫。

#14 3景云：此中有六種根性人。@

> 註：
​圓測疏：自下第二正明有情意解不同。於中有四：一五事具足信解人。二五事不具能信人。三生信隨言執著人。四五事全無不信人。
​然此四人，種善根等五事多少，分成六人：一五事具足。二有四闕一。三有三闕二。四有二闕三。五有一闕四。六五事全無。

​——此中五利（五事具足）：​​

​已種上品善根
​已清淨諸障
​已成熟相續
已多修勝解
​已能積集上品福德智慧資糧（三慧）
​


一、五利三慧，疾證究竟，生淨信者；

二、四利闕慧，其性質直，不安見者；

三、四利闕慧，性非質直，安見者；

四、從他聞法，得法、失義，同見退失善根者；

五、從他聞法，不隨其見，便生恐怖誹謗者；

六、無利闕慧，輪轉生死起誹謗者，

雖聞此釋，今還依景。@

> 中華藏：雖開此釋
​
​註：景 應為第一家 景師，與此處不同
https://shimo.im/docs/gGtGvVjVC8Gh9D8r/ 《道倫〈瑜伽師地論記〉所引 唐代諸家 —— 江田俊雄 朝鮮佛教史之研究》​

#12 3 釋已結

#13 善男子！如是於我，善說善制、法毘奈耶、最極清淨意樂所說善教法中，有如是等諸有情類意解種種差別可得。

下結如文。

#10 2 重頌

爾時世尊欲重宣此義、而說頌曰：

1一切諸法皆無性、無生無滅、本來寂、諸法自性恒涅槃、誰有智言無密意。

2相、生、勝義無自性、如是我皆已顯示，若不知佛此密意；失壞正道、不能往。

3依諸淨道清淨者，唯依此一、無第二；故於其中立一乘，非有情性無差別。

4眾生界中無量生、唯度一身趣寂滅；大悲勇猛證涅槃，不捨眾生、甚難得。

#11 5微妙難思無漏界、於中解脫等無差，一切義成、離惑苦；二種異說、謂常樂。

#12 重頌前義，有其五頌。

#13 1景云：

初頌，頌初復次，諸法無性、無生滅等。

第二頌，頌三復次，謂第二立無性因緣、第三觀機說三無性、第五於佛密教有迷有悟。

下有三頌，頌彼第四密說一乘。

誰有智言無密意者，謂是智人皆信佛說，諸法無生滅等等是其密意。雖說諸法無性，意明遍計所執諸法無性，不辨依他、圓成無性。 @

> 中華藏：謂四智人皆信佛說，

註：四智人，似乎費解？
​


微妙難思無漏界，於中解脫等等無差者，無相之理，非凡能了，名為難思無漏界也。三乘聖人同悟此理，故云於中解脫等無差別。

> 卍續藏：等 字疑剩

一切義成、離惑苦者，由證圓成實故，名一切義成；斷彼依他，名離惑苦。

二種異說、謂常樂者，此圓成實即是有餘、無餘二種涅槃之體，由離惑故常，由離苦故樂，常樂二名，名二異說。

#13 2今解：

初頌，頌第一段。

> 註：一、諸法無性、無生滅等（與景師同）

次有二句，頌第二段。

> 註：二、建立三種無性因緣（第二頌，與景師說二三五段不同，此唯說二）

次有二句，頌第三段。

> 註：三、解觀機說三無性（第二頌，與景師說二三五段不同，唯此說三）

次有兩頌半，頌第四段。

> 註：四、就祕密說一乘意（與景師同）

後有二句，頌第五段。

> 註：五、明四種有情於佛密說有了不了（第五頌，與景師唯說第四段不同，此說四、五）

#7 2 領解讚嘆

#8 1 總說

#9 1 菩薩領解

#10 1 先讚世尊

爾時勝義生菩薩復白佛言：世尊！諸佛如來密意語言，甚奇希有；乃至微妙最微妙、甚深最甚深、難通達最難通達。

#10 2 然後領解

#11 1 法說

#12 1 舉色蘊解三無性

如是我今領解世尊所說義者，若於分別所行遍計所執相所依行相中，假名安立以為色蘊，或自性相，或差別相；假名安立為色蘊生、為色蘊滅、及為色蘊永斷遍知、或自性相，或差別相；是名遍計所執相。世尊依此施設諸法相無自性性。

若即分別所行遍計所執相所依行相，是名依他起相。世尊依此，施設諸法生無自性性，及一分勝義無自性性。

如是我今領解世尊所說義者，若即於此分別所行遍計所執相所依行相中，由遍計所執相不成實故；即此自性無自性性、法無我真如、清淨所緣，是名圓成實相。世尊依此施設一分勝義無自性性。

#13 如於色蘊，如是於餘蘊、皆應廣說；如於諸蘊，如是於十二處一一處中、皆應廣說；於十二有支一一支中、皆應廣說；於四種食、一一食中、皆應廣說；於六界十八界、一一界中、皆應廣說。

法中，但總領解世尊所說三無性義。於中，歷法辨解。初舉色蘊解三無性，類四蘊及諸餘法；

#12 2 舉苦諦三無性

如是我今領解世尊所說義者，若於分別所行遍計所執相所依行相中，假名安立以為苦諦、苦諦遍知，或自性相，或差別相；是名遍計所執相。世尊依此施設諸法相無自性性。

若即分別所行遍計所執相所依行相，是名依他起相。世尊依此施設諸法生無自性性，及一分勝義無自性性。

如是我今領解世尊所說義者，若即於此分別所行遍計所執相所依行相中，由遍計所執相不成實故；即此自性無自性性、法無我真如、清淨所緣，是名圓成實相。世尊依此施設一分勝義無自性性。

#13 如於苦諦，如是於餘諦、皆應廣說。

次舉苦諦三無性，類餘三諦；

#12 3 八正道中越就第八正定辨解三種無性

如於聖諦，如是於諸念住、正斷、神足、根、力、覺支、道支中，一一皆應廣說。

如是我今領解世尊所說義者，若於分別所行遍計所執相所依行相中，假名安立以為正定、及為正定能治所治，若正定修、未生令生、生已堅住不忘倍修增長廣大、或自性相，或差別相；是名遍計所執相。世尊依此施設諸法相無自性性。

若即分別所行遍計所執相所依行相，是名依他起相。世尊依此施設諸法生無自性性，及一分勝義無自性性。

#13 如是我今領解世尊所說義者，若即於此分別所行遍計所執相所依行相中、由遍計所執相不成實故；即此自性無自性性法無我真如、清淨所緣，是名圓成實相。世尊依此施設諸法一分勝義無自性性。

乃至八正道中，越就第八正定，辨解三種無性。

> 中華藏：後就第八正定

#11 2 喻況

#12 1 舉毘濕縛藥

#13 世尊！譬如毘濕縛藥，一切散藥仙藥方中皆應安處，如是世尊！依此諸法皆無自性、無生無滅、本來寂靜、自性涅槃、無自性性了義言教，遍於一切不了義經、皆應安處。

初舉毘濕縛藥，一切散藥仙藥方中皆應安處者，此藥平隱，調和諸藥一切丸散皆安一味。如是世尊乃至皆應安處者，前為初學大乘菩薩，總說諸法皆無自性，未辨依他、圓成是有，名不了義。今領解：唯遍計所執是無，餘二性有，是真了義，將此有、無了義道理，解釋前說不了義經，即知佛說無自性義，即非一切諸法皆無，故云遍於一切不了義經皆應安處。毘濕縛者，此間無當此名，故存梵語。又解：梵言毘濕縛，唐云有功能。

#13 2 舉書喻

#14 世尊！如彩畫地，遍於一切彩畫事業、皆同一味，或青或黃、或赤或白，復能顯發彩畫事業；如是世尊！依此諸法皆無自性，廣說乃至自性涅槃、無自性性了義言教，遍於一切不了義經、皆同一味，復能顯發彼諸經中所不了義。

二、舉書喻，如欲畫時，先必粉地遍諸彩色，由此粉地復能顯發彩書事業，相貌分明。以諸法中，空、不空理，了義言教，顯不了義經，說於諸法皆無性者，唯據遍計所執。

#13 3 舉熟蘇喻

#14 世尊！譬如一切成熟珍羞諸餅果內，投之熟酥、更生勝味，如是世尊！依此諸法皆無自性，廣說乃至自性涅槃、無自性性了義言教，置於一切不了義經、生勝歡喜。

三舉熟酥喻，可解。

#13 4 舉譬虛空

#14 世尊！譬如虛空，遍一切處皆同一味、不障一切所作事業，如是世尊！依此諸法皆無自性，廣說乃至自性涅槃、無自性性、了義言教，遍於一切不了義經皆同一味，不障一切聲聞、獨覺及諸大乘所修事業。說是語已，

四譬虛空者，具說三性空、不空義，帶有說空，名了義，遍於一切不了義經，唯明空處，分別解釋，不障一切中道作業。如空遍滿一切色處，不障一切所作別業。

#9 2 如來讚嘆

#10 爾時世尊歎勝義生菩薩曰：善哉！善哉！善男子！汝今乃能善解如來所說甚深密意言義，復於此義善作譬喻，所謂世間毘濕縛藥、雜彩畫地、熟酥、虛空。勝義生！如是如是、更無有異；如是如是、汝應受持。 

下佛讚嘆。

#7 3 辨教優劣、持經功德

#8 1 定三時教體優劣

勝義生菩薩復白佛言：世尊初於一時，在婆羅痆斯仙人墮處施鹿林中，唯為發趣聲聞乘者、以四諦相轉正法輪，雖是甚奇甚為希有，一切世間諸天人等、先無有能如法轉者；而於彼時所轉法輪，有上、有容、是未了義是諸諍論安足處所。

世尊在昔第二時中，唯為發趣修大乘者，依一切法皆無自性、無生無滅、本來寂靜、自性涅槃，以隱密相轉正法輪，雖更甚奇甚為希有；而於彼時所轉法輪，亦是有上、有所容受、猶未了義、是諸諍論安足處所。

#9 世尊於今第三時中，普為發趣一切乘者，依一切法皆無自性、無生無滅、本來寂靜、自性涅槃無自性性，以顯了相轉正法輪，第一甚奇最為希有；于今世尊所轉法輪，無上、無容、是真了義、非諸諍論安足處所。

#10 前中，1景云：

初於一時在婆羅斯仙人墮處等者，舊名仙人住處者，非。以昔在王，將諸婇女在園遊，有五百仙空中欲度，見已墮落，故名仙人墮處。為趣二乘，偏說四諦，安立諦有，是諸教執諍安立處，此即隱密為說依他、圓成二性是有，恐增空見，而不為說遍計所執性空，名不了義。

> 中華藏：以昔有王，

第二時中，為初發趣大乘諸菩薩眾，破其有執，說《大般若》諸法空，即是隱密為說遍計所執自性本無，恐增有見，未為說依他、圓成二性是有，名未了義。

#11 於今第三時中，為久學菩薩說《解深密經》，具辨遍計所執無、餘二性有，有、無義：

是說二性有，即是義當為發趣二乘者說；

說遍計所執空，即是義當為初發趣大乘者說；

具說三性空、有義，是即當彼為久學菩薩，轉正法輪了義說也。

故言普為發趣一切乘者說真了義。

#10 2泰云：

初轉聲聞四諦法輪，第二時為發趣唯一性空大乘者說諸法無自性性。然不約三性、三無性分別，故名隱密相轉，但言一切皆空，不說依他、圓成為有，如《大品》等是其教也。

於今第三時為發趣一切大乘者，以普明了說三性、三無性，轉正法輪，更無有上，如《華嚴》等是其教也。以說橫計法無因緣，及圓成法為有故。

第二教中不明三乘成佛，故但說大乘；第三教中辨不定性，三乘成佛，故名一切大乘。

> 註：第三教亦為菩薩種性、不定種性而說；具說遍計是無，依他及圓成是有。

#8 2 明持經福利

世尊！若善男子、或善女人，於此如來依一切法皆無自性、無生無滅、本來寂靜、自性涅槃所說甚深了義言教，聞已信解、書寫護持、供養流布、受誦溫習、如理思惟、以其修相發起加行、生幾所福？

說是語已；爾時世尊告勝義生菩薩曰：勝義生！是善男子或善女人，其所生福無量無數、難可喻知。吾今為汝略說少分，如爪上土，比大地土，百分不及一，千分不及一，百千分不及一，數、算、計、喻、鄔波尼殺曇分亦不及一。或如牛迹中水，比四大海水，百分不及一，廣說乃至鄔波尼殺曇分亦不及一。

#9 如是於諸不了義經、聞已信解，廣說乃至以其修相發起加行，所獲功德，比此所說了義經教，聞已信解所集功德，廣說乃至以其修相、發起加行所集功德，百分不及一，廣說乃至鄔波尼殺曇分亦不及一。說是語已；

下明持經福利。鄔波尼殺曇分者，是數之最極處。

#7 4 請問立經名，時眾得益

#8 1 先請立名

勝義生菩薩復白佛言：世尊！於是解深密法門中，當何名此教？我當云何奉持？

#8 2 請後辨時益

> 卍續藏：請 字更勘

#9 佛告勝義生菩薩曰：善男子！此名勝義了義之教。於此勝義了義之教，汝當奉持。說此勝義了義教時，於大會中，有六百千眾生，發阿耨多羅三藐三菩提心；三百千聲聞，遠塵離垢，於諸法中得法眼淨；一百五十千聲聞，永盡諸漏，心得解脫；七十五千菩薩，得無生法忍。

#10 三藏云：辨得利，有三乘利，遂引《釋論》兩家解。@

一解：一音演說，隨類各解，如《維摩經》說；

一解：所見雖異，所聞義同。此明同聞一教說人異，故大小三乘各得其果，如《佛地持》云：所見雖異，所聞義同。此亦如是，雖聞一教。而聲聞解人空理，菩薩解二空，故經云三百千聲聞遠塵離垢等，意在於此。其遠塵等，如《論》當說。

> 註：釋論、佛地持 是何？
卍續藏：佛 字 持 字 更勘​​

#6 5 慈氏菩薩請問奢摩他、毘鉢舍那義

> 中華藏 卷八十四。
卍續藏 第76冊，卷四十/卷第二十之下（論本第七十七卷）​，三百十頁（620）​

#7 1 標宗指經

#8 復次依法假安立，分別解說瑜伽所攝奢摩他、毘鉢舍那道，當知如《解深密經》中，

前中，法謂教法，依彼教法，施設假立十二部經，分別解說止觀相應之義。

或復解釋止觀得菩提果，即是因果相應之義，故言分別解說瑜伽所攝奢摩他、毘鉢舍那道。

#7 2 正引經文(缺解1)

#8 1 問答正辨止觀之義

#9 1 長行

#10 1 問答廣辨(缺解2)

> 註：分為二十六門。

#11 1 依住門

#12 慈氏菩薩白佛言：世尊！菩薩何依何住，於大乘中修奢摩他、毘鉢舍那？佛告慈氏菩薩曰：善男子！當知菩薩1法假安立，及2不捨無上正等覺願，為依為住，於大乘中，修奢摩他、毘鉢舍那。

初辨止觀依住門。問：以何為依，住何等住，而修止觀？下答：以教為依，不捨大菩提願為住。

#11 2 所緣門

#12 世尊！如說四種所緣境事：

一、有分別影像所緣境事，

二、無分別影像所緣境事，

三、事邊際所緣境事，

四、所作成辦所緣境事。

於此四中、幾是奢摩他所緣境事？幾是毘鉢舍那所緣境事？幾是俱所緣境事？

#12 善男子！

一、是奢摩他所緣境事，謂無分別影像。

一、是毘鉢舍那所緣境事，謂有分別影像。

二、是俱所緣境事，謂事邊際、所作成辦。

#13 第二所緣門。

#14 1景云：

一、有分別影像所緣境界者，是地前觀智，依教修時，即緣自變似法、似義影像相分，以觀心推求，名有分別。有分別所變，影像法義，名有分別影像所緣。

二、是無分別所緣影像者，亦是地前止心，所變似法、義境，止心名無分別心，無分別心，所現影像故，名無分別影像。

三、事邊際所緣境事者，即是十地中，止觀所緣真如，真如遍滿一切事法，故名事邊際境；亦可法物事有諸法通名，真如體遍，名事邊際。@

> 註：斷句有問題。

四、所作成辨所緣境者，謂在佛地，佛地所作一切成辨，是故佛地止觀所緣名成辨境。

2泰云：第四以轉依有為、無為功德為境，故云成辨。

3景云：一說於一切地，具四所緣，止名無分別，觀名有分別；止觀雙運，名事邊際，地、行滿足，名所作成辨。

> 註：此中“景”師是否與1相同？

言二是俱所緣境事，謂事邊際、所作成辨者，4備云：觀此文勢，後二所緣俱以無分別、有分別影像為緣；亦可後二所緣，俱不以前二種影像為所緣境。

西國一徒，作如此解：無分別智，緣真如相故，亦名無分別影像，引《對法》證。雖有此解，今以分別智，證真如時，無相為為善。

> 中華藏：無相為善。
卍續藏：為字疑剩​

註：此說第二影像​​，應屬於地前凡夫位。

#11 3 求善止觀門

#12 世尊！云何菩薩依此四種奢摩他、毘鉢舍那所緣境事，能求奢摩他，能善毘鉢舍那？

第三求善止觀門。

1景云：道理依此四境，求止亦求於觀，文家換句，故云求止、能善於觀。

#12 善男子！如我為諸菩薩所說法假安立，所謂契經、應誦、記別、諷誦、自說、因緣、譬喻、本事、本生、方廣、希法、論議；菩薩於此善聽善受，言善通利，意善尋思，見善通達；

言為諸菩薩安立十二部經，彼聞善受等，是聞慧；

#12 即於如所善思惟法，獨處空閑，作意思惟。

即於如所思惟法，獨處空閑等，是思慧；此聞、思慧，緣彼教法時，修方便時，即緣自心所變相分。

#12 復即於此能思惟心、內心相續作意思惟。如是正行、多安住故，起身輕安及心輕安，是名奢摩他。如是菩薩能求奢摩他。

言復即於此能思惟心、內心相續見分，以之為境。如是正行，多安住故，起身輕安及心輕安，是名奢摩他者，方便成故，得其定也。

#12 彼由獲得身心輕安為所依故，即於如所善思惟法、內三摩地所行影像，觀察勝解，捨離心相。

如是下結。彼由獲得身心輕安為所依故至捨離心相者，由獲得彼內三摩地，觀察自變影像相時，捨緣聞思相續見分，故言捨離心相。

#12 即於如是三摩地影像所知義中，能正思擇，最極思擇，周遍尋思，周遍伺察，若忍、若樂、若慧、若見、若觀，是名毘鉢舍那。如是菩薩能善毘鉢舍那。 

言即於如是三摩地影像所知義中者，牒前止心所知義也。能正思擇等者，正釋能善毘鉢舍那，餘處以四義釋毘鉢舍那。今此文中以九義釋，前四如聲聞地說，後之五種，見之異名。

2泰云：入初地故，捨離心相影像境界。

#11 4 止觀方便門

#12 1 問答辨求止方便

#13 世尊！若諸菩薩緣心為境，內思惟心，乃至未得身心輕安，所有作意，當名何等？善男子！非奢摩他作意；是隨順奢摩他勝解相應作意。

第四止觀方便門，初問答辨求止方便。緣聞思心相續見分，爾時非止，是隨順止相應作意。

#12 2 問答辨求觀方便

#13 世尊！若諸菩薩乃至未得身心輕安，於如所思所有諸法內三摩地所緣影像，作意思惟；如是作意、當名何等？善男子！非毘鉢舍那作意；是隨順毘鉢舍那勝解相應作意。

次問答辨求觀方便。聞思二慧，思惟諸法影像相時，但隨順觀，而非觀體，以所辨求觀，方是修慧故。

#11 5 一異門

#12 1 明止觀一異

#13 世尊！奢摩他道、與毘鉢舍那道，當言有異，當言無異？善男子！當言非有異，非無異。

何故非有異？以毘鉢舍那所緣境心，為所緣故。

#14 何故非無異？有分別影像，非所緣故。

第五一異門。於中分二：初明止觀一異；後明見相一異。前中，

> 註：此中兩師，參見 圓測疏 之兩說：
​
然釋此文，自有兩說。

​​一云：非有異者，約本質說，且如止觀俱轉之時，同緣聞思所緣相分境及能緣見分心為本質境，以質同故，名非有異。非無異者，約影像說，以彼止觀同緣之時，所變影像，各各不同，謂有分別影、無分別影，有差別故，名非無異。
​
​一云：非有異者，以奢摩他，雖不能緣毗鉢舍那所緣聞思相分之境，而能緣彼聞思二慧所緣境上見分之心，故非有異。非無異者，義同前說。

​​於二說中，後說為勝，順前文故。
​​

#15 1景師云：

此問答意，據緣本質境同，故言非異，以止觀恒俱同緣聞思相分、見分本質，為所緣故。

據緣隨心影像，止觀即異。以止但緣無分別影像，觀緣分別影，故止觀體非無有異。

#15 2泰師云：

以觀即為止所緣故，約彼緣心同，故非有異。

觀分別影像相分境，而非止境。境既不同，故非無異。

#12 2 明見相一異

#13 世尊！諸毘鉢舍那三摩地所行影像，彼與此心、當言有異，當言無異？善男子！當言無異。何以故？由彼影像、唯是識故。善男子！我說識所緣、唯識所現故。世尊！若彼所行影像，即與此心無有異者；云何此心還見此心？善男子！此中無有少法能見少法；然即此心如是生時，即有如是影像顯現。善男子！如依善瑩清淨鏡面，以質為緣，還見本質；而謂我今，見於影像，及謂離質別有所行影像顯現。如是此心生時，相似有異，三摩地所行影像顯現。世尊！若諸有情，自性而住，緣色等心所行影像，彼與此心亦無異耶？善男子！亦無有異。而諸愚夫由顛倒覺，於諸影像不能如實知唯是識，作顛倒解。

> 註：
《攝大乘論釋》卷4：「。《解深密經》所明意趣，如十地釋。經謂教法。三摩地者，是能令心住一境性。心法為體，此所緣境說名所行，本境名質，似彼現者說名影像。我說識所緣唯識所現故者，我說在外識所緣境，唯是內識之所顯現，即是所緣境識為自性義。此意說言，識所緣境，唯是識上所現影像，無別有體。云何此心還取此心者，此顯作用於自相違。慈氏無有少法能取少法者，此釋前難，無作用故，謂一切法作用作者皆不成故。如是生時者，緣起諸法威力大故，即一體上有二影生，更互相望不即不離。諸心心法由緣起力，其性法爾如是而生。如質為緣還見本質等者，譬如依止自面等質，於鏡等中還見本質，由迷亂故謂我見影。由鏡等緣威力大故，雖無異影而似別有影像顯現。此心亦爾如是生時等者，謂心心法種種憶念分別等緣功能大故，如是生時，雖無有異三摩地等所行影像，而似別有影像顯現。……」(CBETA 2019.Q4, T31, no. 1598, p. 400b22-c11)
​
​《​攝大乘論釋》卷4：「《解深密經》中我說識所緣唯識所現故者，謂識所緣，唯識所現，無別境義。復舉識者，顯我所說定識所行，唯識所現無別有體。然即此心如是生時者，謂即由此品類生時。相似有異所見影現者，謂定所行相似離識，別有所取分明顯現。」(CBETA 2019.Q4, T31, no. 1597, p. 338c22-28)
​​
另外 景師 之說 參考 圓測疏：​
​
然鏡、質、像差別相者，諸說不同。
​一云：鏡即喻定，質喻心王，影喻相分。
此中意說：由心力故，依止於定，緣青等影。然即彼影，心所變故，還不離心，是故說言還見自心；非謂見分還見見分，故言自見。

​​若通定散，說此喻者，自有二說。
​一云：散位亦有定故，義同定位。
​一云：散中，鏡喻本質，質喻見分，影喻相分。
​一云：鏡喻見分，影喻相分，質喻自證分。此意說云：由自證分變見相故，由見緣相，而彼相見不離自證，故說唯識。
​

下明見相一異中，

#14 1景師云：

離識量外，無別影像，故言無異。

心外無法，故不見餘。

還猶自心現於影像，見影像時名見自心。

#15 如依淨鏡，自面為緣，眼識還見自本質面。意識計度，別變影像，當自心現，謂在鏡中。@

鏡喻定體，

本質喻定相應心王，

影像喻心相分。

由定潤滑澄清，令心能現心之相分，即將彼定、相應心王為鏡，定為本質，定所顯境是其影像，如是同時，餘數展轉相望，皆得為境本質影像。

> 中華藏：皆得為鏡本質影像。

散心云何？答曰：散心中皆有定數，準前作法皆得可知。

世尊若諸有情自性而住下，明諸愚夫散心所取影像，亦無有異，但顛倒解，執有別物。

#14 2泰師云：

此中無有少法能觀少法者，依大乘道理，諸法無作用，心觀境時，不知鉗取物，故無法取少法。即此心依境生時，即有如是境之影像，於心上顯現，故假說心能觀境，理實當言無有多法能觀多法。經云少者，舉少破多。如依淨鏡面，以本質為緣，及謂離質別有所知影像，在鏡面得顯現。

> 中華藏：不如鉗取物

#14 3備、基師云：

《攝論》言無有餘法能取餘法，此識如此及生顯現，由此舊解：能緣心外，無餘能取；及境外，無餘所取。

今此論意，欲辨大乘見、相諸法，既無作用，我是能緣、我是所緣，但心清淨故，一切諸相於心顯，故名取境，廣如《佛地論》。又此文意，無有小法能有作用，何況諸心及相，得有作用？是故諸法生時，但是唯識，無作用生，由此道理，不同昔解。

> 中華藏：無有少法能有作用

4郭師云：理實，像色當鏡而現，而此中云還見本質者，無有實體所見像，故作是解。

#11 6 單雙門

世尊！齊何當言菩薩一向修毘鉢舍那？善男子！若相續作意，唯思惟心相。

世尊！齊何當言菩薩一向修奢摩他？善男子！若相續作意，唯思惟無間心。

世尊！齊何當言菩薩奢摩他毘鉢舍那和合俱轉？善男子！若正思惟心一境性。

世尊！云何心相？善男子！謂三摩地所行有分別影像、毘鉢舍那所緣。

世尊！云何無間心？善男子！謂緣彼影像心、奢摩他所緣。

#12 世尊！云何心一境性？善男子！謂通達三摩地所行影像、唯是其識；或通達此已，復思惟如性。

#13 第六單雙門。

#14 1景云：

一向修觀者，若相續作意，唯思惟心之相分是也。

一向修止者，若相續作意，唯思惟前滅無間心之見分是也。

止觀和合俱轉者，若正思惟心一境性者，止觀俱時通達等時影像，唯是其識，或通此已，復思惟如性。

> 中華藏：止觀俱時通達等持影像

向下，次第解前三境，可知。

2泰云：心相分眾多，見分唯一，毘鉢舍那此云觀察，故得思惟心相分，偏修觀也。偏修止，可知。雙者，若作唯識觀時，相、見合緣，故定慧和合俱轉。

3備云：定慧同行，思惟心一境性。

#11 7 幾種門

#12 世尊！毘鉢舍那、凡有幾種？善男子！略有三種：一者、有相毘鉢舍那，二者、尋求毘鉢舍那，三者、伺察毘鉢舍那。

云何有相毘鉢舍那？謂純思惟三摩地所行，有分別影像，毘鉢舍那。

云何尋求毘鉢舍那？謂由慧故，遍於彼彼未善解了一切法中，為善了故，作意思惟，毘鉢舍那。

云何伺察毘鉢舍那？謂由慧故，遍於彼彼已善解了一切法中，為善證得極解脫故，作意思惟，毘鉢舍那。

#13 第七幾種門，略有三種。

一者、有相，謂純思惟分別影像；

> 註：根據後 三地門，此應為 資糧道 聞思，或許未必得定。

二者、尋求，偏於彼彼未善解了一切法中，為善了故，作意思惟一切諸法；

三者、伺察，謂善解了諸法，為欲證得解脫故，作意思惟。

如是三觀，漸增長故有勝劣。

> 中華藏：漸增長故有勝劣辨。

#12 世尊！是奢摩他、凡有幾種？善男子！即由隨彼無間心故，當知此中亦有三種。復有八種；謂初靜慮乃至非想非非想處，各有一種奢摩他故。復有四種；謂慈、悲、喜、捨四無量中，各有一種奢摩他故。

辨止中，即由隨前無間三觀心故，如次有三也。或八、或四，如文。

> 中華藏：止中，

#11 8 隨信法行門

#12 世尊！如說依法奢摩他毘鉢舍那，復說不依法奢摩他毘鉢舍那；云何名依法，云何復名不依法？

善男子！若隨所受所思法相，而於其義得奢摩他、毘鉢舍那，名依法。

若不待於所受所思所有法相，但依止他教誡教授、而於其義得奢摩他、毘鉢舍那——謂觀青瘀及膿爛等，或一切行皆是無常，或諸行苦，或一切法皆無有我，或復涅槃畢竟寂靜——如是等類奢摩他、毘鉢舍那，名不依法。

由依止法得奢摩他、毘鉢舍那，故我施設隨法行菩薩，是利根性；

#12 由不依法得奢摩他、毘鉢舍那，故我施設隨信行菩薩，是鈍根性。

第八隨信法行門。如說依法止觀，復說不依法止觀，此義云何？佛答：自依教法思量，修於止觀，名依法行利根；若不依經法，直信禪師等教授，修止觀者名不依法，是隨信行鈍根。

此中1若薩婆多云：聲聞見道十五心位，利名法行，鈍名信行；菩薩一向法行；獨覺亦是法行。

2跋摩云：聞思位名信行，四現忍位名法行，見道已去名無相行。

> 註：成實論：法行者，是人得空無我智，在煖頂忍第一法中隨順法行，謂空無我等是名法行。


3今依大乘：二乘信、法行義同後家。若準《對法》亦通，故亦不違前家之說。菩薩位中，迴向以下名信行，四善根名法行，初地已上名無相行，地前亦有利、鈍差別。登地以上，根姓一等。

#11 9 總法總別門

#12 1 明緣總、別

#13 世尊！如說緣別法奢摩他、毘鉢舍那，復說緣總法奢摩他、毘鉢舍那；云何名緣別法奢摩他、毘鉢舍那？云何復名緣總法奢摩他、毘鉢舍那？

善男子！若諸菩薩緣於各別契經等法，於如所受、所思惟法，修奢摩他、毘鉢舍那，是名緣別法奢摩他、毘鉢舍那。

#14 若諸菩薩即緣一切契經等法，集為一團、一積、一分、一聚，作意思惟；此一切法，隨順真如、趣向真如、臨入真如，隨順菩提、隨順涅槃、隨順轉依，及趣向彼、若臨入彼，此一切法、宣說無量無數善法。如是思惟，修奢摩他、毘鉢舍那，是名緣總法奢摩他、毘鉢舍那。

第九緣法總別門。於中有四：初明緣總、別，【……】二明總中，小、大、無量。三明中，小、大、無量。三明齊何名得。四明通達及得。 @

> 中華藏：有四：初明緣總、別。【……】一明總中，小、大、無量，二明別中，小、大、無量。三明齊何名得，四明通達及得。​​
​
​​註：此門有四，於中缺少中二。應為：
​一、明緣總、別（法止觀）
​二、明小、大、無量
​三、明齊何名得
​四、明通達​​及得
​
​​​大正藏 文有錯漏，而依 中華藏，文又難解，為何 小、大、無量，又分總、別？ 根據 圓測疏：
​​​自下第三釋緣總法差別門。於中有三。初明緣小總等差別門。次明得緣總法具緣門。後辨得與通達位地門。​
​——小、大、無量 都是緣總法，不是緣別法。​
故此處應為：
一、明緣總、別
​二、明小、大、無量​​
​
​​【……】處，​應補入 前文 勝義諦相品 中 ​​竄入之文字（大正藏 版）：
​
​​​“二明總中小大無量。三明中小大無量。三明齊何名得。四明通達及得。初中景備同云。經說別法止觀復說緣總法止觀者。於十二部經別緣一一部經隨順真如等修於止觀名緣別法。若總十二部經思惟此法隨順真如等名緣總法。今解。於一一部內但緣小分名緣別法。若緣全部乃至具緣十二部名緣總法。言隨順趣向修入者。如次配聞思修慧也。若約位說。隨順是迴向已下。趣向是煖頂忍。修入是世第一法。修入初故也。次明小大無量。謂緣一部教法入真如總觀名緣小總法。若緣一分齊中十二部經名緣大總法。以十二部有眾多義。即如法華經自說一種十二部法。涅槃經中後說一種十二部界。華嚴經復說一種十二部事。故云若緣無量如來法教等隨順真如觀名緣無量總法止觀。第三明齊何名得緣總法止觀。問意齊何名得緣彼真如總法止觀。下答由五緣故當知名得者。即舉十地中五修所得五果以為五緣。由具此緣名得緣總真如法也。無著菩薩取此處文。攝論中說。何等五修。云何五果。一集總修。二無相修。三無功用修。四修熾盛修。五無喜足修。如此五修論體不異。於一念中隨義說五。謂集一切總為一聚簡要修習唯觀真如。即集總修為簡骨瑣事境總觀​​”​​
​

#15 初中，1景備同云：經說別法止觀，復說緣總法止觀者，

於十二部經，別緣一一部經，隨順真如等，修於止觀，名緣別法。

若總十二部經，思惟此法隨順真如等，名緣總法。

#15 2今解：

於一一部內，但緣小分，名緣別法；

若緣全部乃至具緣十二部，名緣總法。

#16 言隨順、趣向、修入者，如次配聞、思、修慧也。

若約位說，隨順是迴向已下，趣向是煖、頂、忍，修入是世第一法，修入初故也。

#12 2 明小、大、無量

#13 世尊！如說緣小總法奢摩他、毘鉢舍那，復說緣大總法奢摩他、毘鉢舍那，又說緣無量總法奢摩他、毘鉢舍那；云何名緣小總法奢摩他、毘鉢舍那？云何名緣大總法奢摩他、毘鉢舍那？云何復名緣無量總法奢摩他、毘鉢舍那？

善男子！若緣各別契經乃至各別論義，為一團等作意思惟，當知是名緣小總法奢摩他、毘鉢舍那。

若緣乃至所受、所思，契經等法，為一團等作意思惟，非緣各別，當知是名緣大總法奢摩他、毘鉢舍那。

#14 若緣無量如來法教、無量法句文字、無量後後慧所照了，為一團等作意思惟，非緣乃至所受所思，當知是名緣無量總法奢摩他、毘鉢舍那。

#15 次明小、大、無量。

謂緣一部教法，入真如總觀，名緣小總法。

若緣一分齊中，十二部經，名緣大總法，以十二部有眾多義。即如《法華經》自說一種十二部法，《涅槃經》中後說一種十二部界，《華嚴經》復說一種十二部事，故云。 @

> 中華藏：《涅槃經》中復說

若緣無量如來法教等，隨順真如觀，名緣無量總法止觀。

#12 3 明齊何名得緣總法止觀

#13 世尊！菩薩齊何名得緣總法奢摩他、毘鉢舍那？善男子！由五緣故、當知名得：

一者、於思惟時，剎那剎那融消一切麁重所依；

二者、離種種想，得樂法樂；

三者、解了十方無差別相無量法光；

四者、所作成滿相應淨分，無分別相，恒現在前；

#14 五者、為令法身得成、滿故，攝受後後轉勝妙因。

#15 第三明齊何名得緣總法止觀。問意：齊何名得緣彼真如總法止觀。下答：由五緣故當知名得者，即舉十地中，五修所得五果，以為五緣，由具此緣，名得緣總真如法也。

#16 無著菩薩取此處文，《攝論》中說：何等五修？云何五果？一集總修。二無相修。三無功用修。四修熾盛修。五無喜足修。如此五修，論體不異，於一念中，隨義說五。

> 中華藏：隨意說五。

謂集一切總為一聚，簡要修習，唯觀真如，即集總修。

為簡骨瑣事境，總觀【……】說無相修，出離眾相，真法界中，遣界差別而修習故。

無相修中，通有功用及無功用。今顯此修是無功用。

無功用中，勝劣不定，今欲明勝，說熾盛修。

惑雖熾盛，於小所得，便生喜足，故最後說，無喜足修。

> 中華藏：或雖熾盛，
​

#16 言五果者，即是此中所辨五緣是。五修果者，

於思惟時，剎那剎那融消一切麁重所依者，是總修果。由總修故，念念斷除，除麁重所依。麁重所依即是阿賴耶識。

二者、離種種想，得樂法樂者，是無相修果，離我、離法佛等相想，證於法界。於中，喜悅名為法樂，《攝論》中說得法園樂。

三者、解了十方無差別相無量光者，是無功用修果。由正證得無功用修，出觀後智，如先照了十方世界無差別相，名法光明。

四者、所作成滿相應淨分無分別相恒現在前者，是熾盛修果。當來佛果名為成滿，相應淨分，此熾盛修為引彼故，無分別相恒現在前。 @

> 註：相應淨分 如何斷句，參考 圓測疏。 

五者、為令法身得成滿故攝受後後轉勝妙因者，是無喜足修果。第十地名成，在佛名滿，感此之因，名為勝妙。前前諸因所招集故，名攝受後後轉勝妙因。

#12 4 明通達及得

#13 世尊！此緣總法奢摩他、毘鉢舍那，當知從何名為通達？從何名得？善男子！從初極喜地，名為通達；從第三發光地，乃名為得。善男子！初業菩薩，亦於是中隨學作意、雖未可歎；不應懈廢。

第四、明通達。及從初極喜地，名為通達；從第三發光地，乃名為得者，此緣總法所修止觀，由證理盡故。

言從初地已去名為通達，約相而說，三地得定故，言從第三地已去乃名為得，初業菩薩至不應懈怠者，地前菩薩亦學觀真如，學觀唯識、三無性等，雖未可歎，不應懈癈觀勤修。

> 中華藏：不應懈癈止觀勤修。

#11 10 三地門

#12 1 初復次

#13 世尊！是奢摩他、毘鉢舍那，云何名有尋有伺三摩地？云何名無尋唯伺三摩地？云何名無尋無伺三摩地？

善男子！於如所取尋伺法相，若有麁顯領受觀察，諸奢摩他、毘鉢舍那，是名有尋有伺三摩地。

若於彼相，雖無麁顯領受觀察，而有微細彼光明念，領受觀察，諸奢摩他、毘鉢舍那，是名無尋唯伺三摩地。

#14 若即於彼一切法相，都無作意，領受觀察，諸奢摩他、毘鉢舍那，是名無尋無伺三摩地。

#15 1景：

#16 初釋止觀，

於如所取尋伺法相，行有麁細，為前二種。

若即於彼一切法相都無作意，領受觀察名無尋無伺者，此學觀真如無分別觀，名無尋伺。

此三並在地前。就行分三，不約欲界、初禪等地辨也。

#12 2 第二復次

#13 復次善男子！

若有尋求奢摩他、毘鉢舍那，是名有尋有伺三摩地。

若有伺察奢摩他、毘鉢舍那，是名無尋唯伺三摩地。

#14 若緣總法奢摩他、毘鉢舍那，是名無尋無伺三摩地。

第二解中，以四尋思為初句，四如實知為第二句，無分別智為第三，亦不約地辨也，但就行論三。

> 註：對比 前文 7 幾種門，此為加行道以上。

#13 2泰云：

前之復次，約行分別，故通三界；

後之復次，約地分別，還同《本地分》中義。

#11 11 三相門

#12 世尊！云何止相？云何舉相？云何捨相？

善男子！若心掉舉、或恐掉舉時，諸可厭法作意、及彼無間心作意，是名止相。

若心沈沒、或恐沈沒時，諸可欣法作意、及彼心相作意，是名舉相。

#13 若於一向止道、或於一向觀道、或於雙運轉道，二隨煩惱所染污時，諸無功用作意、及心任運轉中所有作意，是名捨相。

#14 第十一三相門，

#15 1景云：

言若心掉舉至是名止相者，若心掉舉或對掉境起時，緣所厭法作意思惟，及緣厭心自類相續作意思惟，是名止相。

言若心沈沒至是名舉相者，若心沈沒或對沈境，恐沈沒時，緣可欣法作意思惟，或緣彼心自類相續，是名舉相。

言若於一向止道至是名捨相者，若一向止、一向觀及雙運道，二隨煩惱等，并是捨障。今離彼障，而有無功用作意，及心任運轉中所有作意，名為捨相。

2泰云：定名止相，緣彼前滅及無間，無不樂、觀相分境故，得止掉舉。@

> 註：此似有脫文，應說：不樂觀，不觀相分境。

#11 12 知法知義門

#12 1 問

#13 世尊！修奢摩他、毘鉢舍那諸菩薩眾，知法知義，云何知法？云何知義？

第十二知法義門，先問；後答。答中，先辨知法；後辨知義。

#12 2 答

#13 1 辨知法

#14 善男子！彼諸菩薩由五種相、了知於法：一者、知名，二者、知句，三者、知文，四者、知別，五者、知總。

云何為名？謂於一切染淨法中，所立自性、想假施設。

云何為句？謂即於彼名聚集中，能隨宣說諸染淨義，依持建立。

云何為文？謂即彼二所依止字。

云何於彼各別了知？謂由各別所緣作意。

云何於彼總合了知？謂由總合所緣作意。

> 註：此中總、別，是說起句、起名之心。參考後文 智見差別門。

#14 如是一切、總略為一，名為知法。如是名為菩薩知法。

#15 知法中，1景云：

名詮自相，故上《論》云：自性增言。

句詮諸法無常等差別之義，故上《論》云：句者，差別增言。

字能能戀和名之與句，名所依止。

> 中華藏：字能戀和，名之與句

謂由各別所緣作意者，即起名心。

謂由總合所緣作意者，起句之心。後之二種發教法心，文名為法。@

> 註：文名為法？

​​參考 瑜伽卷52：
​
復次云何 名身？謂依諸法自性施設、自相施設，由遍分別，為隨言說，唯建立
想，是謂名身。
云何 句身？謂即依彼自相施設所有諸法差別施設，建立功德、過失，雜染、清
淨、戲論，是謂句身。
云何 文身？謂名身、句身所依止性，所有字身，是謂文身。
​​​

2泰云：所詮染淨義，依名、句故，能詮義立，故云依持建立。文即是俗語，今將俗字，顯彼教字，故即彼名、句二所依字。

> 中華藏：名、句二所依止字

#13 2 辨知義

#14 1 由十種相了知於義

#15 善男子！彼諸菩薩、由十種相、了知於義：一者、知盡所有性，二者、知如所有性，三者、知能取義，四者、知所取義，五者、知建立義，六者、知受用義，七者、知顛倒義，八者、知無倒義，九者、知雜染義，十者、知清淨義。

#16 善男子！1盡所有性者：謂諸雜染清淨法中，所有一切品別邊際，是名此中盡所有性。如五數蘊、六數內處、六數外處，如是一切。

知十種中，一、知盡所有性，即染淨法品別邊際：

#16 2如所有性者：謂即一切染淨法中所有真如。是名此中如所有性。此復七種：

#17 二、知如所有性，即諸法如。下辨七種真如。

1基師等云：《中邊分別論》亦明此七。

2舊人說云：《中邊論》中七真如者，正真如，隨其能詮，說為苦，說苦諦等。

3今解：此論意以苦諦等，名為真如，故名真如，體非真如也。若依此論，皆是真如，約詮以辨有七種。

> 中華藏：彼論意以苦諦等，

4有釋：七種與法安立理趣屬當道理，即名真如。

一者、流轉真如；謂一切行無先後性。

二者、相真如；謂一切法補特伽羅無我性、及法無我性。

三者、了別真如；謂一切行、唯是識性。

四者、安立真如；謂我所說諸苦聖諦。

五者、邪行真如；謂我所說諸集聖諦。

六者、清淨真如；謂我所說諸滅聖諦。

#17 七者、正行真如；謂我所說諸道聖諦。

#18 此復七種。

一、流轉如，謂一切行無先後性者，諸行流轉，無始無終，故云諸行無先後性，辨此道理，即名真如；

二、相真如，人法二種無我，是相，相體真如，名相真如，故下云：八者了知相真如義故，有補特伽羅無我相等，由畢竟空等為治；

三、了別如，謂一切行唯是識性者，識體了別，了別識是諸法體相，名了別真如；

四、安立如，謂苦諦者實苦，不可令樂，即名真如，餘三諦亦爾，四諦并是安立，苦最在初，得安立名，後三更施別號，可知。

當知此中由流轉真如、安立真如、邪行真如故，一切有情平等平等。

由相真如、了別真如故，一切諸法平等平等。

由清淨真如故，一切聲聞菩提、獨覺菩提、阿耨多羅三藐三菩提、平等平等。

#17 由正行真如故，聽聞正法、緣總境界勝奢摩他、毘鉢舍那所攝受慧，平等平等。

#18 下辨通局，於此七中，

流轉、安立、邪行三如，眾生等有；

二無我如、唯識如，諸法等有，通諸法故；

清淨如，三乘等有，以三乘斷惑，同證擇滅，擇滅真如三乘同有；

> 註：參考 如來成所作品，解脫身無別、法身有別。

由正行真如，止觀平等。

> 註：參考 分別瑜伽品，緣總、別。

此即顯示四種平等。

3能取義者：謂內五色處，若心意識、及諸心法。

4所取義者：謂外六處。又能取義，亦所取義。

#16 5建立義者：謂器世界；於中可得建立一切諸有情界。謂一村田、若百村田、若千村田、若百千村田，或一大地至海邊際、此百此千、若此百千，或一贍部洲、此百此千、若此百千，或一四大洲、此百此千、若此百千，或一小千世界、此百此千、若此百千，或一中千世界、此百此千、若此百千，或一三千大千世界、此百此千、若此百千，或此拘胝、此百拘胝、此千拘胝、此百千拘胝，或此無數、此百無數、此千無數、此百千無數，或三千大千世界、無數百千微塵量等、於十方面無量無數諸器世界。

五、建立義者，謂器世界。於中可得建立一切有情界等者，因器世界成受眾生，名為建立，即眾生界是所建立，此中意取能建立器，故文說言，謂一村田若百村田等。

6受用義者：謂我所說諸有情類，為受用故，攝受資具。

7顛倒義者：謂即於彼能取等義，無常計常、想倒、心倒、見倒；苦計為樂、不淨計淨、無我計我，想倒、心倒、見倒。

8無倒義者：與上相違、能對治彼，應知其相。

9雜染義者：謂三界中三種雜染：一者、煩惱雜染，二者、業雜染，三者、生雜染。

#16 10清淨義者：謂即如是三種雜染，所有離繫菩提分法。

餘文可知。

善男子！如是十種、當知普攝一切諸義。

#14 2 知五種義

#15 復次善男子！彼諸菩薩、由能了知五種義故，名為知義。何等五義？一者、遍知事，二者、遍知義，三者、遍知因，四者、得遍知果，五者、於此覺了。

善男子！1遍知事者：當知即是一切所知，謂或諸蘊、或諸內處、或諸外處、如是一切。

2遍知義者：乃至所有品類差別所應知境，或世俗故，或勝義故，或功德故，或過失故，緣故，世故，或生或住或壞相故，或如病等故，或苦集等故，或真如、實際、法界等故，或廣略故，或一向記故，或分別記故，或反問記故，或置記故，或隱密故，或顯了故，如是等類，當知一切名遍知義。

3言遍知因者：當知即是能取前二、菩提分法，謂諸念住、或正斷等。

4得遍知果者：謂貪、恚、癡斷毘柰耶，及貪、恚、癡一切永斷諸沙門果，及我所說聲聞、如來若共不共，世、出世間所有功德、於彼作證。

5於此覺了者：謂即於此作證法中，諸解脫智、廣為他說宣揚開示。

#15 善男子！如是五義，當知普攝一切諸義。

#16 五義中，

遍知事者，知諸法體。

遍知義者，即知差別之義。緣故者，四緣。世故者，三世。

#17 言遍知因者：當知即是能取前二菩提分法等者，

> 註：根據此文，經論原文第三 “遍知” 應為 遍知因。

#18 1泰云：

四念住為一，四正斷及神足、力、覺、道總作一。此二能取得菩提故言二。

又解：三十七品，緣前二境故言二。

2景云：前說無上菩提及二乘菩提，故云前二菩提也。

#17 得遍知果者：

謂貪恚癡斷，毘奈耶者，貪等永調伏義。

又貪等永斷諸沙門果者，擇滅斷德。

及聲聞如來若共不共世出世德者，即有為道諦中，道品名共，十力等名不共。

> 註：參考後文 因果門。

於此覺了者，謂即於此滅、道，作證法中，諸解脫智，既自覺了，為他開示覺了於他，名為覺了。

#14 3 知四種義

#15 復次善男子！彼諸菩薩，由能了知四種義故，名為知義。何等四義？

一者、心執受義，

二者、領納義，

三者、了別義，

四者、雜染清淨義。

#15 善男子！如是四義，當知普攝一切諸義。

#16 知四義中，

#17 1景云：

一、心執受義者，謂知自心於境所執取，如下文說。

> 註：下文說：一切細相皆能棄捨。

二、領納義者，知彼三受領納之義。

三、知了別義者，知識了別義。

2泰云：即四念住境，如次為四義。

> 註：身、受、心、法。

#14 4 知三種義

#15 復次善男子！彼諸菩薩、由能了知三種義故，名為知義。何等三義？一者、文義，二者、義義，三者、界義。

#16 善男子！言1文義者，謂名身等。

知三義中，一、文義者，教；

#16 2義義者，當知復有十種：

一者、真實相，

二者、遍知相，

三者、永斷相，

四者、作證相，

五者、修習相，

六者、即彼真實相等品差別相。

七者、所依能依相屬相，

八者、即遍知等障礙法相，

九者、即彼隨順法相，

#17 十者、不遍知等及遍知等過患功德相。

#18 二、義義者，所詮，即有十種。

一、真實相者，即諸法真如，

次四即四諦；

六、即彼真實相等品差別相者，即前五義，一一各有品類差別；

七、所依能依相屬相者，義是所依，名是能依，相屬相。

八者、即遍知等障礙法相者，即四諦下惑。

九、即彼隨順法相者，即隨順彼四諦下惑，諸行之相。

十、不遍知等及遍知等德。

#16 言3界義者，謂五種界：

一者、器世界，

二者、有情界，

三者、法界，

四者、所調伏界，

#17 五者、調伏加行界。

#18 三界義者，謂五種界。

一、器世界，即所住之處；

二、有情界，即能住有情；

法界，即是所說法門，謂蘊、界、處等；

四、調伏界，即滅諦涅槃；

五、調伏方便界者，即是道諦。

又：調伏界是聖道，調伏方便界是見道前方便。依此後釋，涅槃即入法界中收。

善男子！如是五義，當知普攝一切諸義。

#11 13 三慧門

#12 世尊！若聞所成慧了知其義，若思所成慧了知其義，若奢摩他、毘鉢舍那修所成慧了知其義，此何差別？

善男子！聞所成慧、依止於文、但如其說，未善意趣，未現在前，隨順解脫、未能領受成解脫義。

思所成慧、亦依於文、不唯如說，亦善意趣，未現在前，轉順解脫、未能領受成解脫義。

若諸菩薩修所成慧，亦依於文、亦不依文，亦如其說、亦不如說，能善意趣，所知事同分三摩地所行影像現前，極順解脫、已能領受成解脫義。

#12 善男子！是名三種知義差別。

#13 第十三、三慧門中，

#14 1景云：

聞所成慧，依文比度，但如其說，未善文下意趣，未現證知，即非現量，但比量。但遠隨順涅槃解脫，未現領受解脫義利。

思所成慧，亦依於文，不唯如說，亦善意趣，未現證知。勝前聞慧，名為轉順，雖勝聞慧，亦未現受解脫義利。

修所成慧，亦依於文亦不依文，亦如其說亦不如說，據有漏修慧及後得智，緣理及事影像相，起現前，故云能善意趣所知事同分三摩地所行影像。三慧中勝，名極順解脫。又能領受解脫義利。

不同《毘曇》：聞慧依教，思慧或依教或離教，修慧一向離教。如三人學浮：一者、近岸；二者、或近或離；三者、一向離岸。

《俱舍》破云：思若依教不異聞慧，思若離教不異修慧。應云：聞慧依教而不能思，思依教而能簡擇。

2備云：今此文中，三慧能緣於教，然修慧緣發，據遠非近。@

> 註：緣發教法之心？

#11 14 智見差別門

#12 世尊！修奢摩他、毘鉢舍那諸菩薩眾，知法、知義，云何為智？云何為見？善男子！我無量門宣說智、見二種差別，今當為汝略說其相。

若緣總法，修奢摩他、毘鉢舍那所有妙慧，是名為智；

#13 若緣別法，修奢摩他、毘鉢舍那所有妙慧，是名為見。

#14 第十四智見差別門。

若緣理總法妙慧名智，

若緣事別法妙慧名見，以隨事推求，故得見名。

> 註：此說理、事，不同於前文 緣、總別法止觀，可參考：以五種相，了知於法（起句、起名之心）。

#11 15 遣相方執門 @

> 註：方執？

#12 1 明作意除相

#13 世尊！修奢摩他、毘鉢舍那諸菩薩眾，由何作意、何等、云何除遣諸相？

#14 初云：

修止觀菩薩、由何作意者，是第一問，由何作意而修止觀？

言何等者，是第二問，二問彼所除何等法耶？

> 中華藏：問彼所除何等法耶？

云何除遣者，第三問，問能除遣作何觀行？

下答：

#14 善男子！由真如作意，

由緣真如作意，是答初問，由緣真如作意而修止觀。

#14 除遣法相及與義相。

言除遣法相及與義相者，第二問，除遣何等。今答：緣如修止觀時，除遣法相及與義相，即除相分。此文即說正證知時，不變影像似真如相。

#14 若於其名及名自性，無所得時，亦不觀彼所依之相，如是除遣。

言若於其名等已下者，答第三問，云何觀行除遣諸相。今答：先於地前，尋思、如實，種種推求，知名等假；今入見道，證真如時，境智平等無分別行，不得名、性，不得名所依。唯識門中，名依於識，識是所依，故曰：若於其名及名自性，無所得時，亦不彼所依之相，如是除遣。

#14 如於其名，於句、於文；於一切義，當知亦爾。

言如於其名至亦爾者，此即就前五相知法，謂知名、知句、知文等；及十相知義。故今類況，如於其名，於句、於文；於一切義，當知亦爾。

#14 乃至於界及界自性無所得時，亦不觀彼所依之相，如是除遣。

言乃至於界至如是除遣者，於上文中，初以五相知法，十種知義，復知五義，復知四義，復知三義。三義者，一是文義，二是義義，三是界義，界義即是器世界等五界故。地前菩薩作此五種界觀，亦唯是識，識為所依。故云乃至於界及界自性無所得時，亦不觀彼所依之相，如是除遣。

> 中華藏：二義者，
（疑誤）​

#12 2 明真如無相，故無所遣

#13 世尊！諸所了知真如義相，此真如相亦可遣不？善男子！於所了知真如義中，都無有相，亦無所得，當何所遣？善男子！我說了知真如義時，能伏一切法、義之相，非此了達、餘所能伏。

次辨證如無相，故無所遣。問意：無分別智正證真如，此真如相可除遣不？答意：若正證時，見有如相、有所得者，即有所遣；而於所了真如義中，都無有相、亦無所得，當何所遣？此文即說，證智無有相分，相分無故，亦無見分。

> 註：一解無見分，二解有見分。

#14 又解：有見無相。

言我說了知至非此了達餘所能伏者，未證已前，取法、義相；正證如時，伏前所取法、義之相。

非此正證了達如時，更有諸相，為餘能伏，故言非此了達餘所能伏。

#12 3 釋通經文

世尊！如世尊說濁水器喻、不淨鏡喻、撓泉池喻、不任觀察自面影相；若堪任者，與上相違。如是若有不善修心，則不堪任如實觀察所有真如；若善修心、堪任觀察。此說何等能觀察心？依何真如而作是說？

#13 善男子！此說三種能觀察心：謂聞所成能觀察心，若思所成能觀察心，若修所成能觀察心。依了別真如、作如是說。

下釋通經文。世尊乃至此說何等能觀察心者，問能觀體。依何真如而作是說者，問所觀如。

#14 下答：三慧是能觀察。依了別真如作如是說者，

喻中，既說清水、淨鏡、不撓泉池，堪觀面像時，知

合中，若善修心，堪觀真如者，知是唯識了別真如，以唯識門，一切境界皆是心影，初觀境唯識，後觀識如，名了別如，

故云依了別真如作如是說。

#11 16 依空遣相門

#12 1 明十相空觀除遣

#13 1 明十七空除遣十相

#14 世尊！如是了知法義菩薩，為遣諸相勤修加行，有幾種相難可除遣？誰能除遣？善男子！有十種相、空能除遣。何等為十？

問中，有幾種相難可除遣，是第一問。誰能除遣，是第二問。善男子有十種相者，答初問。空能除遣，答第二問。須知十相并是遍計所執，皆觀空除遣。

#15 一者、了知法、義故，有種種文字相；此由1一切法空、能正除遣。

一者、執諸行義決定是有，即觀一切法空除遣，以所執法、義，收一切法故，觀一切法空除遣；

#15 二者、了知安立真如義故，有生、滅、住、異性，相續隨轉相；此由2相空、及3無先後空、能正除遣。

> 註：參考 前文 知法、知義。

#16 二者、苦等四諦并是安立，苦諦在初故標安立。此中舉如，取安立苦，此有二執。

一、執苦有生滅住異性，此觀相空除遣。

二、執苦有相續隨轉，觀無先後空，能正除遣。遍計所執本無，故無先後遣。

#15 三者、了知能取義故、有顧戀身相、及我慢相；此由4內空、及5無所得空、能正除遣。

#16 三者、

由了知六根能取，即有顧戀執著內身，觀內空除遣。

由執我有，故起我慢，觀無所得空能正除遣，無我可得，云何起慢？

#15 四者、了知所取義故、有顧戀財相；此由6外空、能正除遣。

四者如文可知。

#15 五者、了知受用義、男女承事資具相應故、有內安樂相、外淨妙相；此由7內外空、及8本性空、能正除遣。

#16 六者、

> 中華藏：五者、

執有內安樂相，由內空遣；執外塵淨，由外空遣；

執有男女承事資具相應，由本性空遣；亦可由性空，通遣內樂、外淨等執。

#15 六者、了知建立義故、有無量相；此由9大空、能正除遣。

六者、了知外器世界建立有情，即便執有十方無量之相，由大空遣。

#15 七者、了知無色故、有內寂靜解脫相；此由10有為空、能正除遣。

七者、執彼四空以為解脫，以有為空遣。

#15 八者、了知相真如義故、有補特伽羅無我相、法無我相，若唯識相，及勝義相；此由11畢竟空、12無性空、13無性自性空、及14勝義空、能正除遣。

#16 八者、

若執二無我相，以畢竟空除；

若執唯識相，無性空治；

若執依他為勝義相，由無性自性因性空治；

若執圓成實為異勝義，此由勝義空治。

#15 九者、了知清淨真如義故、有無為相、無變異相；此由15無為空、16無變異空、能正除遣。

執者如文。

> 中華藏：九者如文。

#15 十者、即於彼相對治空性作意思惟故、有空性相；此由17空空、能正除遣。

十者、執有前九能治空性，即觀空空為治，謂觀能除空性亦空。

#13 2 明空所得果

世尊！除遣如是十種相時、除遣何等？從何等相而得解脫？

#14 善男子！除遣三摩地所行影像相；從雜染縛相而得解脫；彼亦除遣。

次明空所得果。問意：除遣上說十種遍計所執相時，更除何等，復從何相而得解脫？答意：觀空除遣遍計所執十種相時，空觀心中，仍有依他似空影像，隨空心現。從此空觀，入於證智，即除似空影像相分，相分既除，即從一切雜染相縛種子解脫，執解脫心亦皆遠離，故言被亦除遣。

#13 3 明空觀除相道理

#14 善男子！當知就勝、說如是空、治如是相；非不一一治一切相。譬如無明，非不能生乃至老死諸雜染法；就勝、但說能生於行，由是諸行親近緣故。此中道理、當知亦爾。

下明空觀除相道理，一一空觀皆除十相，而說初空、治初相等者，就勝而說，此即相當近對治說，非不一一觀、治一切相。

喻況可知。

#12 2 辨總空性相

#13 1 先問

世尊！此中何等空是總空性相？

#13 2 後答

#14 1 先讚問許說

若諸菩薩了知是已、無有失壞於空性相、離增上慢。

#14 2 後上答問

> 中華藏：後正答問

爾時世尊嘆慈氏菩薩曰：善哉！善哉！善男子！汝今乃能請問如來如是深義、令諸菩薩於空性相無有失壞。何以故？善男子！若諸菩薩於空性相有失壞者，便為失壞一切大乘。是故汝應諦聽諦聽，當為汝說總空性相。

#15 善男子！若於依他起相及圓成實相中，一切品類雜染、清淨遍計所執相，畢竟遠離性，及於此中都無所得；如是名為於大乘中總空性相。

1景云：將迷依他、圓成，起遍計執，若悟依他及圓成實非所執法，知所執空，名總空性。

2泰云：別而言之，有十七空；總而言之，唯於依他及圓成實性相中，畢竟遠離遍計所執相，及此都無所得，攝大乘中一切空盡，故名總空。若了此空已即有二利：一、無失正行；二、離增上慢。

#11 17 攝幾門

#12 世尊！此奢摩他毘鉢舍那、能攝幾種勝三摩地？善男子！如我所說無量聲聞、菩薩、如來，有無量種勝三摩地，當知一切皆此所攝。

十七攝幾門，可知。

#11 18 因果門

世尊！此奢摩他、毘鉢舍那，以何為因？善男子！清淨尸羅、清淨聞思所成正見，以為其因。

世尊！此奢摩他、毘鉢舍那，以何為果？善男子！善清淨心、善清淨慧，以為其果。

#12 復次善男子！一切聲聞及如來等所有世間及出世間一切善法，當知皆是此奢摩他、毘鉢舍那所得之果。

第十八因果門。學地止觀，以淨尸羅及聞思正見以為其因，此是緣因。

> 註：《俱舍論》：將趣見諦道，應住戒勤修。

若止觀種子，以為正因。

止觀果者，即以佛地善淨心、慧，以為其果。又無學聲聞，及佛所有出世善法，皆是學在止觀之果。

> 中華藏：皆是學地止觀之果。

註：參考前文​ 五法知義。​

#11 19 作業門

#12 世尊！此奢摩他毘鉢舍那、能作何業？善男子！此能解脫二縛為業；所謂相縛、及麁重縛。

#13 第十九作業門，謂能解脫相縛及麁重縛。

麁重縛者，是諸煩惱見分種子，

相縛，即是煩惱相分種子。

又現起相、見，亦是二縛。

#11 20 止觀障門

#12 1 辨五繫

#13 世尊！如佛所說五種繫中、幾是奢摩他障？幾是毘鉢舍那障？幾是俱障？

善男子！顧戀身財、是奢摩他障；

於諸聖教不得隨欲、是毘鉢舍那障；

#14 樂相雜住、於少喜足、當知俱障。由第一故、不能造修；由第二故、所修加行不到究竟。

前中，顧戀身，顧戀財，是止障。

於聖法不得隨欲，果觀障。

> 中華藏：是觀障。

樂相雜住，及小欲喜足，不樂多修，俱障止、觀。由第一故不能造修者，樂相雜住。由第二故，所修加行不到究竟者，小欲喜足。

> 中華藏：及少欲喜足
少欲喜足​

#12 2 辨五蓋

#13 世尊！於五蓋中、幾是奢摩他障？幾是毘鉢舍那障？幾是俱障？

善男子！掉舉、惡作、是奢摩他障；

惛沈、睡眠、疑、是毘鉢舍那障；

#14 貪欲、瞋恚、當知俱障。

蓋障，如文。

#11 21 圓滿清淨門

世尊！齊何名得奢摩他道圓滿清淨？善男子！乃至所有惛沈、睡眠，正善除遣，齊是名得奢摩他道圓滿清淨。

#12 世尊！齊何名得毘鉢舍那道圓滿清淨？善男子！乃至所有掉舉、惡作，正善除遣，齊是名得毘鉢舍那道圓滿清淨。

第二十二圓滿清淨門，前辨惛沈、睡眠障觀，今言除遣惛沈、睡眠，心道滿者，因止發觀，止是因、觀是果，舉離果障，顯因圓滿。

> 中華藏：止道滿者，

乃至所有掉舉、惡作，正善除遣，名觀道滿者，此亦舉離因障，顯果道滿。

#11 22 散動門

#12 世尊！若諸菩薩於奢摩他、毘鉢舍那現在前時、應知幾種心散動法？善男子！應知五種：一者、作意散動，二者、外心散動，三者、內心散動，四者、相散動，五者、麁重散動。

善男子！若諸菩薩捨於大乘相應作意，墮在聲聞獨覺相應諸作意中，當知是名1作意散動。

若於其外，五種妙欲，諸雜亂相，所有尋思隨煩惱中，及於其外所緣境中，縱心流散，當知是名2外心散動。

若由惛沈及以睡眠，或由沈沒、或由愛味三摩鉢底，或由隨一三摩鉢底，諸隨煩惱之所染污，當知是名3內心散動。

若依外相、於內等持所行諸相、作意思惟，名4相散動。

#13 若內作意為緣、生起所有諸受，由麁重身計我起慢，當知是名5麁重散動。

#14 第二十三散動門，止觀現前，有五散動心法。

一、作意散動，謂諸菩薩捨於大乘，隨在二乘作意；

> 中華藏：墮在二乘作意

二、外散動，於外五欲所有尋，隨煩惱中者，取尋思為體。及於外境縱心流散，取散心王；

> 中華藏：於外五欲所有尋思，隨煩惱中，取尋思為體。

三、內心散動，謂已離欲人，由惛沈等，乃至於定起愛味等，名內散動；

四、相散動，謂於內定中所現影像，作意思惟，執內定外所取色相，名相散動；

五、麁重散動，謂計定中喜樂以為我所，計麁重身為我，起慢，名麁重散動。

#11 23 治障門

世尊！此奢摩他、毘鉢舍那，從初菩薩地乃至如來地，能對治何障？

#12 善男子！此奢摩他、毘鉢舍那，

#13 於初地中、對治惡趣煩惱、業、生雜染障；

第二十三治障門。初地除惡趣煩惱業生雜染障者，下七十八中，辨二十三愚癡：一、人法執；二、惡趣雜染者，通煩惱、業、生。

此中但有第二。《地論》云：凡夫我相障，但當初一。

#13 第二地中、對治微細誤犯現行障；

第二地治微細誤執現行障，下明二地有二愚癡：一、微細誤執愚，二、種種業趣愚癡者，此見三業、三行差別愚。

> 中華藏：微細誤犯現行障，

註：​但“一、微細誤執愚，”​也應作“一、微細誤犯愚，”
此見是無明，所知障中，俱生之一分。​

此中但有初一。《地論》云：邪行於眾身等障，即當第二。

#13 第三地中、對治欲貪障；

三地治欲貪障，下說三地有二愚癡：一、欲貪障定；二、圓滿聞持陀羅尼愚癡。

此中但有初一。《地論》云：闇相，當欲貪；聞思修等法忌障，即當第二。

#13 第四地中、對治定愛及法愛障；

四地治定愛及法一愛障者，三地求法投火坑等，故有法愛，總當下說二種，故下《論》云：四地有二愚：一、等持愛，二者法愛。

> 中華藏：及法愛障者

《地論》云：解法慢障，總不當二，愛、慢異故。又可由得勝定及解法故生慢，定是行法，及持教法生慢，總名解脫法慢障。

#13 第五地中、對治生死涅槃一向背趣障；

五地治生死涅槃一向背趣障，與下二同，此中合一，下開背趣為二。

《地論》云：身淨我慢障，以心道品淨身，持之生慢故，於生死背、於涅槃向，與此大同。

#13 第六地中、對治相多現行障；

#14 六地治相多現行障。五地中斷背、趣二愚，今六地斷多厭背心，以觀十二緣，相多現行，故斷相多現行障。下云六地有二愚：

現前觀察諸行流轉愚癡者，五地不能現觀緣起名愚；

二、相多現行愚癡，五地雖斷背、趣，而厭背相心多現行。

此中當第二。《地論》云：微煩惱習障者，總當二種，形前名微。@

> 註：形前名微？

#13 第七地中、對治細相現行障；

#14 七地治細相現行障者，七地所斷仍見微細生滅，名細相現行障。下《論》七地有二愚者，

一、微細相現行，即當此說；

二、無相作功用愚癡。七地於無相雖有功用，而長入真觀，六地不能障於七地，故七地中，斷無相作功用愚。

《地論》云：細相習障，亦當初一。

#13 第八地中、對治於無相作功用、及於有相不得自在障；

八地治於無相功用及於有相不得自在障，下云八地有二愚癡。八地於無相無功用，於俗相中，利他有功，自利無功，七地不同，障八地。八地中斷：一、於無相作功用，二、於相自在愚。

彼與此中，開合為異。《地論》云：於無相有行障，但當初一。

#13 第九地中、對治於一切種善巧言詞、不得自在障；

九地治於一切種善巧言詞不得自在障，下云九地有二愚癡：一、於無量說法無量法句文字後後慧辨陀羅尼自在愚，二、辨才自在愚。

彼與此中，開合為異。《地論》云：不能善利益眾生障。

#13 第十地中、對治不得圓滿法身證得障。

十地治不得圓滿法身證得障，下《論》云：十地有二愚癡：一、大神通愚癡，二、悟入微細祕密愚癡。

彼與此中，亦開合為異。《地論》云：十、於諸法中不得自在障，亦與此同。

#13 善男子！此奢摩他、毘鉢舍那，於如來地，對治極微細、最極微細煩惱障及所知障。由能永害如是障故、究竟證得無著、無礙一切智見；依於所作成滿所緣、建立最極清淨法身。

於如來地對治微細最極微細煩惱及所知障者，此二并是非想下下品，斷二障之法故，欲知著是煩惱障，礙是所知障，此文明證。

#14 由能永害如是障故，究竟證得無著無礙一切知見等者，下《論》云：如來地有二愚癡，

一、於一切所知境極微細著愚癡，亦是非想煩惱下品；

二、極微細礙愚癡，亦是非想所知下品。

#14 故與彼同，開合為異。《地論》雖不說有第十一障，然於第十、於諸法中不得自在障，即收佛微細著及微細礙，以於第十障中，就最細者義說障佛，論實還是金剛心斷。然於此義，有其兩解：

一云：依舊《攝論》，於斷初地障，入於初。餘地例爾，又若《本業經》云：過第十地有等覺地住，於一萬三千劫中學此，即住等覺住，斷佛地障，始入妙覺。

一云：依此十一障文等，說智亦斷自障。@

> 註：此二解似同？

#11 24 修證菩提門

#12 世尊！云何菩薩依奢摩他、毘鉢舍那勤修行故，證得阿耨多羅三藐三菩提？善男子！若諸菩薩已得奢摩他、毘鉢舍那，依七真如，於如所聞、所思法中，由勝定心，於善審定、於善思量、於善安立、真如性中，內正思惟。彼於真如正思惟故，心於一切細相現行、尚能棄捨，何況麁相。

#13 第二十四修證菩提門。言若諸菩薩已得止觀依七真如乃至內正思惟等者，地前加行位中，隨詮觀察七種真如，善審、善思、安立七種真如，如性中，內正思惟，由思惟故，一切細相皆能棄捨。謂隨諸心，影像相分。既息諸心，亦即棄捨隨心諸相。

泰云：此中七如，非圓成實。

又解：舊人依《中邊論》云：七種真如皆是真如，而言苦諦真如，苦諦者從能詮得名。@

> 註：參考前文苦諦：由十種相、了知於義。

#12 善男子！言細相者：謂心所執受相、或領納相、或了別相、或雜染清淨相、或內相、或外相、或內外相、或謂我當修行一切利有情相、或正智相、或真如相、或苦集滅道相、或有為相、或無為相、或有常相、或無常相、或苦有變異性相、或苦無變異性相、或有為異相相、或有為同相相、或知一切是一切已有一切相、或補特伽羅無我相、或法無我相。於彼現行、心能棄捨。

言心所執受、領納、了別、染淨相者，即四念住也。

#13 苦有變異、無變異相者，

苦苦、壞苦，名領有變異；

> 中華藏：名有變異

行苦，名無變異。

又解：變異是苦相，無變異是苦無實性也。

有為異相者，色、心等異故；同相者，苦、無常等同故。

或知一切是一切已有一切相者，知一切法既是一切，即有一切相也，

#12 彼既多住如是行故，於時時間，從其一切繫蓋散動，善修治心。從是已後，於七真如，有七各別自內所證通達智生，名為見道。

彼既多住如是行故，善修治心，於七真如有七各別自內所證通達智生名為見道者，由於七如，各別自證為方便故，後入想觀，觀諸如，通達智生，名為見道，即入初地也。

#12 由得此故，名入菩薩正性離生；生如來家，證得初地。

由得此故名入菩薩正性離生，是入位過；生如來家者，此明家過。

> 註：十地經論：過有八種。

#12 又能受用此地勝德。

又能受用此地勝德，是餘六過。

#12 彼於先時，由得奢摩他、毘鉢舍那故，已得二種所緣：謂有分別影像所緣、及無分別影像所緣。

彼於先無時由得止觀故已得二種所緣謂有分別影像所緣及無分別影像所緣者，此文自判二種影像，是彼地前止觀所緣。

#12 彼於今時得見道故，更證得事邊際所緣。

彼於今時得見道故，更證得事邊際所緣者，此相明見、修，證第三所緣，今時且說見道所緣，即說真如，名事邊，以彼真如遍諸諦法，名諦邊際。此文即說，證智緣如，不變影像，若變似彼真如影像，即是無分別影像所收，云何判二影像所緣是地前耶？又見道所緣云何但名事邊際耶？

> 註：前二種影像所緣是地前，皆是識變影像相分。

#12 復於後後一切地中、進修修道，即於如是三種所緣作意思惟。

復於後後一切地中進修修道即於如是三種所緣作意思惟者，此明修道智，緣事邊際，後智緣，變二種影像，故言修道於三所緣作意思惟。

#12 譬如有人，以其細楔、出於麁楔；如是菩薩依此以楔出楔加行、遣內相故，一切隨順雜染分相、皆悉除遣。相除遣故，麁重亦遣。

自下喻說，以其細楔出於麁楔，以勝道捨於劣道。

#12 永害一切相麁重故，漸次於彼後後地中，如煉金法、陶鍊其心，乃至證得阿耨多羅三藐三菩提，又得所作成滿所緣。善男子！如是菩薩、於內止觀，正修行故，證得阿耨多羅三藐三菩提。

漸漸除遣相及麁重，乃至證得阿耨菩提，此名證得無上等正覺。又得所作成滿所緣者，即判此境在於佛地，佛地所作皆悉成滿智境故，名所作成滿所緣。所緣何法？不離前三，如來證理所有止觀，緣諦邊際境，如來緣諦所有止觀是二影像，此三為佛止觀所緣，總名所作成滿所緣。

#11 25 引發威德門

#12 世尊！云何修行，引發菩薩廣大威德？善男子！若諸菩薩善知六處，便能引發菩薩所有廣大威德：一者、善知心生；二者、善知心住；三者、善知心出；四者、善知心增；五者、善知心減；六者、善知方便。

第二十五引發威德門，菩薩善知六處，便能引發廣大威德。

#13 云何1善知心生？謂如實知，十六行心，生起差別、是名善知心生。十六行心生起差別者：

一、善知心生者，謂如實知十六種，漏、無漏心，生起差別。

#14 一者、不可覺知堅住器識生；謂阿陀那識。

一者、不可覺知者，賴耶行相難知，堅住相續，名堅住。器識生生者，能變能緣外器世界。謂阿陀那識者，此云執持，執持根大及諸法種子。

#14 二者、種種行相所緣識生，

#15 謂頓取一切色等境界、分別意識，

二者、種種行相所緣識生，謂頓取一切色等境界分別意識者，即是第六意識，隨作一種行解，頓取諸法，故言種種行相。

#15 及頓取內外境界、覺受，

頓取色等及頓取內外境界、覺受者，自識頓取內外觸境，而生覺受。 

#15 或頓於一念瞬息須臾、現入多定、見多佛土、見多如來、分別意識。

或頓一念，現入多定，見多佛土，見多如來，分別意識者，此據大地菩薩後智，在定，見多佛等，非正證智，故名分別。

三者、小相所緣識生；謂欲界繫識。

#14 四者、大相所緣識生；謂色界繫識。

三、四小大相所緣識生謂欲色繫識者，據緣二界內身，故有小大。

五者、無量相所緣識生；謂空、識無邊處繫識。

六者、微細相所緣識生；謂無所有處繫識。

#14 七者、邊際相所緣識生；謂非想非非想處繫識。

次三心，緣四無色。

#14 八者、無相識生；謂出世識、及緣滅識。

八者、無相識生謂出世識者，謂無漏識，無七種相，名無相識。

及緣滅識者，通漏、無漏心，緣無相境，名無相識。又解：及緣滅定識也。有本作減字，應是錯書。

九者、苦俱行識生；謂那落迦識。

十者、雜受俱行識生；謂欲行識。

十一、喜俱行識生；謂初二靜慮識。

十二、樂俱行識生；謂第三靜慮識。

#14 十三、不苦不樂俱行識生；謂從第四靜慮、乃至非想非非想處識。

次有五心，據三受俱行識。

十四、染污俱行識生；謂諸煩惱及隨煩惱相應識。

十五、善俱行識生；謂信等相應識。

#14 十六、無記俱行識生；謂彼俱不相應識。

後有三心，明染、淨、無記識。

云何2善知心住？謂如實知了別真如。

云何3善知心出？謂如實知，出二種縛，所謂相縛、及麁重縛。此能善知，應令其心從如是出。

云何4善知心增？謂如實知，能治相縛、麁重縛心，彼增長時、彼積集時，亦得增長，亦得積集，名善知增。

云何5善知心減？謂如實知，彼所對治相及麁重所雜染心，彼衰退時、彼損減時，此亦衰退、此亦損減，名善知減。

云何6善知加行？謂如實知，解脫、勝處、及與遍處、或修或遣。

#12 善男子！如是菩薩，於諸菩薩廣大威德，或已引發、或當引發、或現引發。

餘文可解。 

#11 26 涅槃受門

世尊！如世尊說：於無餘依涅槃界中，一切諸受無餘永滅，何等諸受於此永滅？

#12 善男子！以要言之，有二種受，無餘永滅。何等為二？一者、所依麁重受，二者、彼果境界受。

#13 第二十六涅槃受門，如文說無餘依中，二受永滅。

一者、所依麁重受者，內六根生受，名所依，體是有漏，由有煩惱麁重，不調柔性之所隨逐，名麁重故，名所依麁重受。

二者、彼果境界受者，謂外五麁，由內五根勢力引生，即是內根之果，是故說名彼境界受，依彼生故，名彼果境界受。道理此二受體未必有別，但約根、境，以分二受。

#13 1所依麁重受，當知有四種：

一者、有色所依受，

二者、無色所依受，

三者、果已成滿麁重受，

#14 四者、果未成滿麁重受。

果已成滿受者：謂現在受。

果未成滿受者：謂未來因受。

所依麁重受中，有四：一、有色所依，即五識受；二、無色所依，即意識受。即是身、心二受；三者、果已成滿麁重受，謂現在受；四者、果未成滿受，謂未來因受，即是業、煩惱，是未來受因，名為因受。

#13 2彼果境界受，亦有四種：一者、依持受，二者、資具受，三者、受用受，四者、顧戀受。

彼果境界受，亦有四種：一者、依持受，謂器世界是依持法，緣之生受，名依持受；二者、資具受，可知；三者、受用受，即二受，受用器世界及以資具，名受用受；四、顧戀受，顧戀財物之受。

#12 於有餘依涅槃界中，果未成滿受一切已滅；領彼對治明觸生受；領受共有、或復彼果已成滿受。

又二種受，一切已滅，唯現領受明觸生受。

#12 於無餘依涅槃界中般涅槃時，此亦永滅，是故說言於無餘依涅槃界中，一切諸受，無餘永滅。

#13 下約有餘、無餘涅槃界中，滅受多小。

#14 1景云：

謂於有餘依涅槃界中果未成滿受一切已滅者，業、煩惱體，金剛心時已斷除訖，方得有餘。

領彼對治明觸生受者，領受盡、無生智相應受，是明觸生受。

領受共有者，領受共有器世界受，即依持受。略不言領資具、受用受。唯除顧戀，與貪相應故。

或復彼果已成滿受者，由已成滿受中，通有有麁重、無麁重。今無學身中，但有無麁重受，故言或也。略不言領有色所依受、無色所依受，以無學猶起故。

#15 第二文解，

又二種受一切已滅，謂所依麁重受報、彼果境界受，皆已除斷。

> 註：前說有餘涅槃依時，二受中，皆已滅第四。果未成滿之未來因受已滅，果已成滿之有粗重受亦已滅，無粗重受仍有。顧戀受已滅，餘三仍有。今則說二種有漏受一切已滅。

唯現領受明觸生受，此據漏盡所有諸受，皆名明觸所生之受。

於無餘依涅槃界中般涅槃時此亦未滅者，隨前二說，有餘依中所有諸受，今入無餘，多小皆滅，如前應知。

> 中華藏：多少皆滅

#14 2泰云：

#15 於有餘依中，未來報不受，未來因亦捨，如聖人生無色界已，不成就眼根種子；又如無學將命終時，不成就十八界種子，唯彼人領彼能治無漏明觸。自餘六受，通凡及聖，故云共有，無學人亦領受餘六共有受，如根惡業所受，或時唯無學人受，故云或。於此文中西方二釋，@

> 註：有餘依涅槃仍有六受者：有色所依受、無色所依受，以及四種彼果境界受，皆是共有。

第一釋，前滅定前，但滅一受，餘七不滅，今據將入無餘時，於滅定中命終，故在滅定時，六識八受皆滅。@

> 註：若依此釋，一受為有色所依受，如滅定則滅無色所依受，六識滅。然而入滅定怎會命終？
若依二釋，參考 圓測疏，一受為果未成滿受。

第二釋，前據麁重所隨，故名共有，但滅其一；後據無學而無漏，故唯有明受；八受滅，釋名為無漏；前八種受，一向有漏，故云一切已滅。然癈未就本，故云一種。一釋入無餘滅時，滅餘八受，而言有無漏受者，是入定近方便故，且不論滅。

> 中華藏：然癈末就本

#10 2 述讚勸學

#11 爾時世尊說是語已，告慈氏菩薩曰：善哉！善哉！善男子！汝今善能依止圓滿最極清淨妙瑜伽道，請問如來。汝於瑜伽，已得決定最極善巧；吾已為汝宣說圓滿最極清淨妙瑜伽道。所有一切過去未來正等覺者，已說當說，皆亦如是。諸善男子、若善女人，皆應依此勇猛精進，當正修學。

如文，可知。

#9 2 重頌

爾時世尊欲重宣此義、而說頌曰：

1於法假立瑜伽中，若行放逸失大義；

依止此法及瑜伽，若正修行得大覺、

2見有所得、求免難，若謂此見為得法；

慈氏！彼去瑜伽遠，譬如大地與虛空。

3利生堅固而不作，悟已、勤修利有情；

智者作此窮劫量，便得最上離染喜。

4若人為欲而說法；彼名捨欲、還取欲。

愚癡得法無價寶，反更遊行而乞匃。

5於諍諠雜戲論著，應捨，發起上精進。

#10 為度諸天及世間、於此瑜伽汝當學。

#11 頌中有五，

初一頌，明有違順即招得失；

第二頌中，教修無相自利之行；

第三頌中，教修無相利他之行；

第四頌中，明染心說法唐捐其功；

第五頌中，勸捨戲論修學瑜伽。

#8 2 請立經名，時眾得益

#9 爾時慈氏菩薩復白佛言：世尊！於是解深密法門中、當何名此教？我當云何奉持？佛告慈氏！此名瑜伽了義之教，於此瑜伽了義之教、汝當奉持。說此瑜伽了義教時、於大會中、有六百千眾生、發阿耨多羅三藐三菩提心；三百千聲聞、遠塵離垢，於諸法中得法眼淨；一百五十千聲聞、諸漏永盡，心得解脫；七十五千菩薩、獲得廣大瑜伽作意。

#10 下明請立經名，時眾獲益，就聲聞益中，《釋論》二解：

或一音各得解，

或聞此教中，人無我理，故得解脫。

#6 6 觀自在菩薩問諸地義

> 大正藏 No. 1828 瑜伽論記
瑜伽論記卷第二十一
釋遁倫集撰
論本七十八​

中華藏 瑜伽師地論記 卷第八十五​​


#7 1 標宗指經

#8 復次依乘假立、分別解說如實大乘，當知如《解深密經》中，

前中，言復次依乘假立分別解說如實大乘等者，依大乘中約修行位，假立十地等。

#7 2 正引其文

#8 1 問答正辨諸地之義

#9 1 長行

#10 1 辨地義（六段）

#11 1 辨攝義

#12 1 問

#13 觀自在菩薩白佛言：世尊！如佛所說菩薩十地，所謂極喜地、離垢地、發光地、焰慧地、極難勝地、現前地、遠行地、不動地、善慧地、法雲地；復說佛地、為第十一。如是諸地、幾種清淨？幾分所攝？

問中，觀自在菩薩者，舊云觀世音，此譯家錯。又舊翻《藥師經》中，名為觀世音自在，但乘世音字。今準梵語，翻名觀自在。其問有二。一、問清淨；二、問分攝。

> 中華藏：但剩世音字

#12 2 答

#13 1 總答

佛告觀自在菩薩曰：善男子！當知諸地、四種清淨，十一分攝。

#13 2 徵問別解(缺解2)

#14 1 釋四種清淨

#15 云何四種清淨能攝諸地？

謂增上意樂清淨、攝於初地；

增上戒清淨、攝第二地；

增上心清淨、攝第三地；

增上慧清淨、於後後地轉勝妙故，當知能攝從第四地乃至佛地。

#15 善男子！當知如是四種清淨普攝諸地。

於中，初釋四種清淨，可知。

#14 2 釋十一分攝

#15 云何十一種分能攝諸地？

次釋十一分攝，謂十一地，名十一分。一一地中，初明自分滿，二明勝進分未圓滿。

#16 謂諸菩薩先於勝解行地，依十法行、極善修習勝解忍故，超過彼地、證入菩薩正性離生；彼諸菩薩、由是因緣、此分圓滿。1

#17 先於勝解行地、依十法行、極善修習等者，

1景云：十法行則是書、持、供養、自讀、施他等，亦可雖在地前仰學十地之行，名十法行極善修等。

2泰云：先於地前，依書持等十種行，修勝解忍故，入初地分。

又解：十度名十法。

而未能於微細毀犯誤現行中、正知而住；由是因緣、於此分中猶未圓滿。為令此分、得圓滿故，精勤修習、便能證得；彼諸菩薩、由是因緣、此分圓滿。2

而未能得世間圓滿等持等至、及圓滿聞持陀羅尼；由是因緣、於此分中猶未圓滿。為令此分得圓滿故，精勤修習、便能證得；彼諸菩薩、由是因緣、此分圓滿。3

#16 而未能令隨所獲得菩提分法、多修習住，心未能捨諸等至愛、及與法愛；由是因緣、於此分中猶未圓滿。為令此分得圓滿故，精勤修習、便能證得；彼諸菩薩、由是因緣、此分圓滿。4

三地菩薩心未能捨諸等至愛，及學法愛者，障於四地，未得名已圓滿，《地論》名解法障。

乃至此分圓滿者，四地圓滿。

#16 而未能於諸諦道理、如實觀察；又未能於生死涅槃、棄捨一向背趣作意；又未能修方便所攝菩提分法；由是因緣、於此分中猶未圓滿。為令此分得圓滿故，精勤修習、便能證得；彼諸菩薩、由是因緣、此分圓滿。5

而未能於諸諦道理如實觀察者，未得五地諦觀。

又未能捨背趣之心未能修方便等者，五地通達生死苦而能恒入，通達涅槃樂而不速求，是二方便，四地未得。為令已下，五地圓滿。

#16 而未能於生死流轉、如實觀察；又由於彼多生厭故、未能多住無相作意；由是因緣、於此分中猶未圓滿。為令此分得圓滿故，精勤修習、便能證得；彼諸菩薩、由是因緣、此分圓滿。6

而未能於生死流轉如實觀察者，六地能觀緣起流轉，五地不得。

又由於彼多生厭故，未能多住無相作意者，七地長入真如無相作意，六地雖不長入而能多住無相作意，五地菩薩於生死苦多生厭故，不能多住無相作意也。

#16 而未能令無相作意、無缺無間多修習住；由是因緣、於此分中猶未圓滿。為令此分得圓滿故，精勤修習、便能證得；彼諸菩薩、由是因緣、此分圓滿。7

而不能令無相作意，無缺無間多修習住者，未得七地長入真觀。

#16 而未能於無相住中、捨離功用；又未能得於相自在；由是因緣、於此分中猶未圓滿。為令此分得圓滿故，精勤修習、便能證得；彼諸菩薩、由是因緣、此分圓滿。8

而未能於無相住中，捨離功用者，七地未得八地無相無功用。又未能得於相自在者，八地菩薩於俗諦相雖有功用，而隨分自在七地未得也。

#16 而未能於異名、眾相、訓詞差別、一切品類宣說法中、得大自在；由是因緣、於此分中猶未圓滿。為令此分得圓滿故，精勤修習、便能證得。彼諸菩薩、由是因緣、此分圓滿。9

#17 未能於異名眾相訓詞差別下，明未得九地無礙解德。

異名者，法無礙。

眾相者，義無礙。

訓詞差別者，無礙。

> 中華藏：訓詞差別者，詞無礙。

一切品類宣說法中得大自在者，樂說無礙。

八地未得，名為未能也。 

#16 而未能得圓滿法身現前證受；由是因緣、於此分中猶未圓滿。為令此分得圓滿故，精勤修習、便能證得；彼諸菩薩、由是因緣、此分圓滿。10

而未能得圓滿法身現前證受者，十地菩薩離麁惱盡，法身圓滿，九地未得也。

#16 而未能得遍於一切所知境界無著無礙妙智妙見；由是因緣、於此分中猶未圓滿。為令此分得圓滿故；精勤修習、便能證得；由是因緣、此分圓滿。此分滿故；於一切分、皆得圓滿。11

未能得遍於一切所知境界無著無礙妙智妙見者，未得佛果。佛果離煩惱障，故名無著妙智；離所知障，故名無礙妙見。十地未得。為令已下，明得佛滿。

問：準《本業經》，第十一地名等覺地，此中何故說如來地名第十一地耶？

#17 解云：自有二義。

一者、別論因果，唯有妙覺名妙來地，如此中說；

> 中華藏：如來地

二者、攝因屬果，妙覺、等覺并名佛地，如彼《經》說。

既有二義，故無相違。

善男子！當知如是十一種分，普攝諸地。

#11 2 釋地名

#12 世尊！何緣最初名極喜地，乃至何緣說名佛地？善男子！

#13 成就大義、得未曾得出世間心、生大歡喜；是故最初名極喜地。

第二釋地名義。成就大義者，即是成就自利利他，名成大義。得未曾得出世間心者，初得無分別智，生歡喜也。世親取此中意釋初地云：成就無上自利利他，初證聖處多生歡喜，故名歡喜地，從義得名。

#13 遠離一切微細犯戒；是故第二名離垢地。

遠離一切微細犯戒名離垢地者，故犯名麁，誤犯名細，初離故犯，二地離誤，故云遠離微細犯戒。《地論》亦取此意，彼處釋云：離能起誤心犯戒煩惱垢，清淨戒具足，故名離垢也，亦從義得名。

#13 由彼所得三摩地、及聞持陀羅尼，能為無量智光依止；是故第三名發光地。

由彼所乃至發光地者，三地得定及聞持，聞持還是定中差別，依此諸定能發智光，名發光地，發是因義，光是果義，因果為名。《地論》云：隨聞思修等照法顯現名明地者，三慧照明，故名明地，此直從彼所發慧果為名。

#13 由彼所得菩提分法、燒諸煩惱、智如火焰；是故第四名焰慧地。

由彼所得菩提分法至名焰慧地者，煩惱如薪，智如火焰，四地道火，燒煩惱薪，法、喻雙標，名為焰慧地。《論》亦取此意直名焰地。

#13 由即於彼菩提分法方便修習、最極艱難方得自在；是故第五名極難勝地。

由即於彼至名極難勝地者，第五地中，真俗勝智，相違不遂，由多艱難方得并起，名難勝地，從義得名。《地論》釋云：得出世間智方便善巧，能度難度，名難勝地。

#13 現前觀察諸行流轉；又於無相、多修作意方現在前；是故第六名現前地。

現前觀察諸行流轉者，後智現前，觀於緣起。

又於無相多修作意方現在前者，無分別智，多修功用方現在前。

二智現前，是故第六名現前地，從義得名。《地論》釋云：般若波羅蜜行有間大智現前，名現前地。無分別智不恒相續，名般若有間；作意方起，故名大智現前。

#13 能遠證入無缺無間、無相作意、與清淨地共相隣接；是故第七名遠行地。

能遠證入至名遠行地者，始從初地訖至第七，經一僧祇，修無相行，方得無間證入無相，與彼第八清淨地鄰，名遠行地。八地離功用過，名清淨地。

#14 《地論》釋云：善修無相行，功用究竟，能過世間二乘出世間道，故名遠行。

前之六地亦修無相行，不能相續，不得名善。七地無間，故名善修。

前之七地所起眾行，并有功用，今第七地於功用行，最在後邊，是故名為功用究竟。

前之三地，修施戒定，相同世間；四地道品，五地諦觀，六地緣起，相同二乘出世間道。今得七地，能過前二，故云能過世間二乘出世間道。

故名遠行地。此亦從義為名。

#13 由於無相得無功用，於諸相中不為現行煩惱所動；是故第八名不動地。

由於無相至名不動地者，真智得無功用所動，俗智雖有功用而不為現行煩惱所動，名為不動，亦從義用為名。《地論》釋云：地行能純熟無相無間，故名不動者，直就真智以釋不動。

> 註：真智，無功用所能動，參考 圓測疏：真境，名無相，菩薩住此境，一切相及功用所不能轉。

#13 於一切種說法自在、獲得無量廣大智慧；是故第九名善慧地。

於一切種至名善慧地者，於一切種機說法自在，解善。

獲得無罪廣大智慧，解慧。

慧是體，善是義，體、義得名。《地論》釋名：無礙力說法，成就利他行，名善慧地，直釋善義，不解慧義。

#13 麁重之身、廣如虛空，法身圓滿、譬如大雲、皆能遍覆；是故第十名法雲地。

麁重之義至名法雲地者，無邊煩惱所知障體，所有隨眠不調柔性，名麁重身，譬彼虛空。十地所證法身圓滿，譬如大雲。皆能遍覆如空麁重，故名法雲。法目法身，法身譬雲，法、喻雙舉，故名法雲。舊世親釋，法目於智，以雲譬智，亦是法喻雙舉，故名法雲。《地論》釋云：謂大法身具足自在，名法雲地。

#13 永斷最極微細煩惱及所知障，無著無礙、於一切種所知境界現正等覺；故第十一說名佛地。

永斷已下，解佛地，可知。

#11 3 辨地中所對除法

#12 世尊！於此諸地、有幾愚癡、有幾麁重、為所對治？善男子！此諸地中、有二十二種愚癡、十一種麁重、為所對治。

#13 第三辨地中所對除法，則二十二愚癡，十一麁重。麁重，是二十二愚癡隨眠麁重不調柔性。

> 中華藏：十一麁重，是二十二愚癡隨眠麁重不調柔性。

真諦三藏譯《攝論》云：二十二無明麁重報、四種生死。

> 註：梁译摄大乘论卷十，佛性论卷二 则将变易生死开立为方便、因缘、有有、无有等四种生死，即：(1)方便生死，谓菩萨为利益众生之生死，于十地前及初三地感之、灭之而入于四地。(2)因缘生死，谓示现八相之生死，于四、五、六地感之、灭之而入于七地。(3)有有生死，谓有后有。于七、八、九地感之、灭之而入于十地。(4)无有生死，谓十地之所感，灭之而入于如来地。上记四种生死，佛性论称之为四怨障。且三界以外之声闻、独觉、大力菩萨等三种圣人由于此四怨障之故，而不得如来法身四种功德波罗蜜。

大乘攝論不明四種無明，但從南地所得《無上依經》中，辨四生死。

今三藏勘於梵本，無報字及四生死，故云二十二愚癡、十一麁重也。

二十二愚，前卷於十障中相對料簡。今略釋相，文有四段。初問；次答；三結；四領。

> 中華藏：四頌。

#13 謂於初地有二愚癡：一者、執著補特伽羅及法愚癡，二者、惡趣雜染愚癡，及彼麁重、為所對治。

答中，初地二愚：一、執補特伽羅及法愚，即是人法二執；二、惡趣雜染愚者，即滅惡趣煩惱、業、生三種雜染。

#13 於第二地有二愚癡：一者、微細誤犯愚癡，二者、種種業趣愚癡，及彼麁重、為所對治。

二地有二：一、微細犯，是失念誤犯；二、種種業趣，謂見三業三行差別。

#13 於第三地有二愚癡：一者、欲貪愚癡，二者、圓滿聞持陀羅尼愚癡，及彼麁重、為所對治。

三地二愚者：一者欲貪障，則障等持；二、圓滿聞持陀羅尼愚者，三地已得聞持等德，二地未得，從所障為名。

#13 於第四地有二愚癡：一者、等至愛愚癡，二者、法愛愚癡，及彼麁重、為所對治。

四地有二：一、等持愛，則三地中起愛禪定心，障於四地；二者、法愛，三地菩薩以愛法故，求法行忍，如經廣說。

#13 於第五地有二愚癡：一者、一向作意棄背生死愚癡，二者、一向作意趣向涅槃愚癡，及彼麁重、為所對治。

五地二者：一者一向作意棄背生死，二者一向作意趣於涅槃，并四地中，起障於五。

#13 於第六地有二愚癡：一者、現前觀察諸行流轉愚癡，二者、相多現行愚癡，及彼麁重、為所對治。

六地二者：一現前觀察諸行流轉者，六地現前觀十二緣諸行流轉，五地未得，障於六地，從所障為名；二相多現行者，五地菩薩雖俱厭樂，而厭生死相多現前行，障於六地。

#13 於第七地有二愚癡：一者、微細相現行愚癡，二者、一向無相作意方便愚癡，及彼麁重、為所對治。

七地有二：一者微細相現行愚者，七地長入無相真觀，六地雖觀無相未能無間，時時猶見細相現行，此生能障名愚；二、一向無相作意方便愚者，七地作意方便一向無相，真觀相續，六地猶見細相現前，障於七地作意方便一向無相，此就所障功德復立一愚。

#13 於第八地有二愚癡：一者、於無相作功用愚癡，二者、於相自在愚癡，及彼麁重、為所對治。

八地有二：一於無相作意功用愚者，當體為名，七地真觀雖復相續而有功用，障於八地無相無功用；二於相行自在愚者，八地菩薩於俗相行中，利他有功用未得自在，自利無功用已得自在，七地未能，從所障為名，名於相行自在。

#13 於第九地有二愚癡：一者、於無量說法、無量法句文字後後慧辯陀羅尼自在愚癡，二者、辯才自在愚癡，及彼麁重、為所對治。

九地有二：一於無量說法者是義無礙，無量法句文字等者是法無礙；二辨才自在愚者，謂詞無礙及樂說無礙。九地已得，八地未得，并從所障為名。

#13 於第十地有二愚癡：一者、大神通愚癡，二者、悟入微細祕密愚癡，及彼麁重、為所對治。

十地有二：一、大神通愚；二、悟入微細祕密愚者，大神通則是五分法身，微細祕密則是真如法身，九地不得圓滿此二法身。

#13 於如來地有二愚癡：一者、於一切所知境界極微細著愚癡，二者、極微細礙愚癡，及彼麁重、為所對治。

如來地有二：一於一切所智境極微細著者，則是悲想最下下品煩惱隨眠，二者最極微細礙者，則是悲想最下下品所知障體。

> 註：悲想或是“非想非非想”之異體。

善男子！由此二十二種愚癡、及十一種麁重故、安立諸地，而得阿耨多羅三藐三菩提、離彼繫縛。

世尊！阿耨多羅三藐三菩提、甚奇希有，乃至成就大利大果，令諸菩薩能破如是大愚癡羅網，能越如是大麁重稠林，現前證得阿耨多羅三藐三菩提。

#11 4 通德辨諸地清淨

#12 1 辨諸地清淨通德

#13 世尊！如是諸地、幾種殊勝之所安立？善男子！略有八種：一者、增上意樂清淨，二者、心清淨，三者、悲清淨，四者、到彼岸清淨，五者、見佛供養承事清淨，六者、成熟有情清淨，七者、生清淨，八者、威德清淨。善男子！於初地中所有增上意樂清淨乃至威德清淨，後後諸地乃至佛地所有增上意樂清淨乃至威德清淨，當知彼諸清淨，展轉增勝；唯於佛地、除生清淨。

#14 第四，辨諸地清淨通德。初明八種清淨，舊名八果，廣如《住品》說。此中，

一、意樂清淨者，則是作意為體；

二、心清淨者，即以定為體；

餘六可解。

諸攝報果，名生清淨，故佛地無也。

#12 2 明有上無上

#13 又初地中所有功德，於上諸地，平等皆有，當知自地功德殊勝。一切菩薩十地功德，皆是有上；佛地功德，當知無上。

次明有上、無上。

#11 5 四緣故菩薩生勝

#12 世尊！何因緣故，說菩薩生、於諸有生最為殊勝？善男子！四因緣故：

一者、極淨善根所集起故；

二者、故意思擇力所取故；

三者、悲愍濟度諸眾生故；

#13 四者、自能無染，除他染故。

第五，明四緣故菩薩生勝。

#11 6 辨菩薩行諸大願

#12 世尊！何因緣故、說諸菩薩行廣大願、妙願、勝願？善男子！四因緣故。

謂諸菩薩能善了知涅槃樂住、堪能速證；

而復棄捨速證樂住；

無緣無待發大願心；

為欲利益諸有情故、處多種種長時大苦。

#12 是故我說彼諸菩薩行廣大願、妙願、勝願。

#13 第六，辨菩薩行諸大願。言廣大、妙、勝願者，此有兩釋。

#14 一釋：

廣化諸有情故，名廣大願；

修一切善故，名妙願；

斷一切惡故，名勝願。

#14 一釋：

> 註：金剛經 四心：https://mubu.com/doc/6P201v8WtP7

廣大願者，即廣大心；

妙願即是第一心；

勝願即無顛倒心也。

四因緣故者，能善了知涅槃樂住，堪能速證證為第一；而復棄捨速證樂住為第二；無緣無待發大願心為第三；為欲利他處長時苦為第四，

> 中華藏：堪能速證，為第一

雖有六段，總是第一辨地義竟。

#10 2 辨地中所應學法（二十三句）

#11 1 舉六度為所學事

#12 世尊！是諸菩薩、凡有幾種所應學事？善男子！菩薩學事、略有六種：所謂布施、持戒、忍辱、精進、靜慮、慧到彼岸。

自下第二辨彼地中所應學法，有二十三句。《攝論》因果殊勝，從此起也。一、舉六度為所學事。

#11 2 以三學攝六度

#12 世尊！如是六種所應學事、幾是增上戒學所攝？幾是增上心學所攝？幾是增上慧學所攝？善男子！當知初三、但是增上戒學所攝；靜慮一種、但是增上心學所攝；慧、是增上慧學所攝；我說精進、遍於一切。

二、以三學攝六度。當知初三是增上二學者，施、忍是戒眷屬，助成於戒，亦名為戒。

> 中華藏：是增上戒學者

#11 3 以三種資糧攝六度

#12 世尊！如是六種所應學事、幾是福德資糧所攝？幾是智慧資糧所攝？善男子！若增上戒學所攝者、是名福德資糧所攝；若增上慧學所攝者、是名智慧資糧所攝；我說精進、靜慮二種、遍於一切。

三、以三種資糧攝六度。

#11 4 辨五相修於施等

#12 世尊！於此六種所學事中、菩薩云何應當修學？善男子！由五種相、應當修學。

一者、最初於菩薩藏波羅蜜多、相應微妙正法教中，猛利信解；

二者、次於十種法行、以聞思修所成妙智，精進修行；

三者、隨護菩提之心；

四者、親近真善知識；

#13 五者、無間勤修善品。

增、四辨五相修於施等。十種法行，則書持等。

> 中華藏：四、辨五相

#11 5 釋成六數

#12 世尊！何因緣故、施設如是所應學事但有六數？善男子！二因緣故：一者、饒益諸有情故；二者、對治諸煩惱故。當知前三、饒益有情；後三、對治一切煩惱。

#13 前三饒益諸有情者：

謂諸菩薩、由布施故，攝受資具、饒益有情；

由持戒故，不行損害逼迫惱亂、饒益有情；

由忍辱故，於彼損害逼迫惱亂，堪能忍受、饒益有情。

#13 後三對治諸煩惱者：

謂諸菩薩、由精進故，雖未永伏一切煩惱、亦未永害一切隨眠；而能勇猛修諸善品，彼諸煩惱、不能傾動善品加行。

由靜慮故，永伏煩惱。

#14 由般若故，永害隨眠。

五、釋成六數。

#11 6 明立後四度意

#12 世尊！何因緣故、施設所餘波羅蜜多、但有四數？善男子！與前六種波羅蜜多、為助伴故。

謂諸菩薩於前三種波羅蜜多所攝有情、以諸攝事方便善巧而攝受之，安置善品；是故我說方便善巧波羅蜜多、與前三種而為助伴。

若諸菩薩、於現法中煩惱多故，於修無間無有堪能；羸劣意樂故，下界勝解故，於內心住無有堪能；於菩薩藏不能聞緣善修習故，所有靜慮、不能引發出世間慧，彼便攝受少分狹劣福德資糧，為未來世煩惱輕微、心生正願，如是名願波羅蜜多。由此願故、煩惱微薄，能修精進；是故我說願波羅蜜多、與精進波羅蜜多而為助伴。

若諸菩薩親近善士、聽聞正法、如理作意為因緣故，轉劣意樂、成勝意樂，亦能獲得上界勝解；如是名力波羅蜜多。由此力故、於內心住有所堪能；是故我說力波羅蜜多、與靜慮波羅蜜多而為助伴。

#13 若諸菩薩、於菩薩藏已能聞緣善修習故，能發靜慮；如是名智波羅蜜多。由此智故、堪能引發出世間慧；是故我說智波羅蜜多、與慧波羅蜜多而為助伴。

六、明立後四度意。於菩薩藏不能聞緣善修習者，聞是聽聞，緣是緣慮。

#11 7 辨次第

世尊！何因緣故、宣說六種波羅蜜多如是次第？善男子！能為後後引發依故。謂諸菩薩、若於身財無所顧悋、便能受持清淨禁戒；為護禁戒、便修忍辱；修忍辱已、能發精進；發精進已、能辦靜慮；具靜慮已、便能獲得出世間慧。是故我說波羅蜜多如是次第。

#11 8 辨品類

#12 世尊！如是六種波羅蜜多、各有幾種品類差別？善男子！各有三種。

施三種者：一者、法施，二者、財施，三者、無畏施。

戒三種者：一者、轉捨不善戒，二者、轉生善戒，三者、轉生饒益有情戒。

忍三種者：一者、耐怨害忍，二者、安受苦忍，三者、諦察法忍。

精進三種者：一者、被甲精進，二者、轉生善法加行精進，三者、饒益有情加行精進。

靜慮三者：一者、無分別寂靜、極寂靜無罪故，對治煩惱眾苦樂住靜慮，二者、引發功德靜慮，三者、引發饒益有情靜慮。

慧三種者：一者、緣世俗諦慧，二者、緣勝義諦慧，三者、緣饒益有情慧。

#11 9 釋到彼岸義

#12 世尊！何因緣故、波羅蜜多說名波羅蜜多？善男子！五因緣故：一者、無染著故；二者、無顧戀故；三者、無罪過故；四者、無分別故；五者、正迴向故。

無染著者：謂不染著波羅蜜多諸相違事。

> 註：第十門，以及第十六門，約五義分別施等

無顧戀者：謂於一切波羅蜜多諸果異熟及報恩中、心無繫縛。

無罪過者：謂於如是波羅蜜多、無間雜染法，離非方便行。

> 註：第十三門

無分別者：謂於如是波羅蜜多、不如言詞執著自相。

正迴向者：謂以如是所作所集波羅蜜多、迴求無上大菩提果。

#11 10 明所治六弊

#12 世尊！何等名為波羅蜜多、諸相違事？善男子！當知此事、略有六種：

一者、於喜樂欲財富自在諸欲樂中、深見功德及與勝利；

二者、於隨所樂、縱身語意而現行中、深見功德及與勝利；

三者、於他輕蔑不堪忍中、深見功德及與勝利；

四者、於不勤修著欲樂中、深見功德及與勝利；

五者、於處憒鬧世雜亂行、深見功德及與勝利；

六者、於見聞覺知、言說戲論、深見功德及與勝利。

#11 11 明得果

世尊！如是一切波羅蜜多、何果異熟？善男子！當知此亦略有六種：一者、得大財富；二者、往生善趣；三者、無怨無壞、多諸喜樂；四者、為眾生主；五者、身無惱害；六者、有大宗葉。

#11 12 明與施等間雜染法

#12 世尊！何等名為波羅蜜多間雜染法？善男子！當知略由四種加行：

一者、無悲加行故；

二者、不如理加行故；

三者、不常加行故；

四者、不殷重加行故。

不如理加行者：謂修行餘波羅蜜多時、於餘波羅蜜多遠離失壞。

#11 13 辨非方便

#12 世尊！何等名為非方便行？善男子！若諸菩薩以波羅蜜多饒益眾生時、但攝財物饒益眾生、便為喜足，而不令其出不善處安置善處；如是名為非方便行。何以故？善男子！非於眾生唯作此事、名實饒益。譬如糞穢、若多若少、終無有能令成香潔；如是眾生，由行苦故，其性是苦、無有方便但以財物暫相饒益、可令成樂；唯有安處妙善法中、方可得名第一饒益。

七、辨次第。八、辨品類。九、釋到彼岸義。十、明所治六弊。十一、明得果。十二、明與施等間雜染法。十三、辨非方便。

#11 14 解釋總別清淨

#12 世尊！如是一切波羅蜜多、有幾清淨？善男子！我終不說波羅蜜多、除上五相有餘清淨；然我即依如是諸事、總別當說波羅蜜多清淨之相。總說一切波羅蜜多清淨相者：當知七種。何等為七？

一者、菩薩於此諸法、不求他知；

二者、於此諸法、見已不生執著；

三者、即於如是諸法不生疑惑，謂為能得大菩提不？

四者、終不自讚毀他、有所輕蔑；

五者、終不憍傲放逸；

六者、終不少有所得、便生喜足；

七者、終不由此諸法、於他發起嫉妬慳悋。

十四、解釋總別清淨。上五相者，即無染著等五相，通六度故。

> 註：第九門

#12 別說一切波羅蜜多清淨相者：亦有七種。何等為七？謂諸菩薩如我所說七種布施清淨之相、隨順修行：

一者、由施物清淨、行清淨施；二者、由戒清淨、行清淨施；三者、由見清淨、行清淨施；四者、由心清淨、行清淨施；五者、由語清淨、行清淨施；六者、由智清淨、行清淨施；七者、由垢清淨、行清淨施。是名七種施清淨相。

#13 又諸菩薩、能善了知制立律儀一切學處、能善了知出離所犯、具常尸羅、堅固尸羅、常作尸羅、常轉尸羅、受學一切所有學處。是名七種戒清淨相。

> 註：參考末品：釋調伏。

依此辨清淨戒有七：一、了知制立；二、了知出離；三、具常尸羅者，常守尸羅也；四、堅固尸羅者，堅守尸羅也；五、常住尸羅者，一云，作戒；二云：受戒；六、常轉尸羅者，一云無作戒，一云隨戒也；七、受學一切。

#13 若諸菩薩於自所有業果異熟，深生依信，一切所有不饒益事現在前時、不生憤發，亦不反罵，不瞋、不打、不恐、不弄；不以種種不饒益事反相加害；不懷怨結；若諫誨時不令恚惱；亦復不待他來諫誨；不由恐怖有染愛心、而行忍辱；不以作恩、而便放捨。是名七種忍清淨相。

#14 忍淨土者：

> 中華藏：忍淨七者，

一釋：一、深信因果乃至不弄；二、不反加害；三、不懷怨結；四、諫時不恚；五、不待來諫；六、不由恐怖染心而行忍辱；七、不以作意而便放捨。

> 中華藏：不以作恩而便放捨。

二釋：一、信業果；二、於不饒益不生瞋弄；三、不反報；四、不怨結；五、諫時不恚亦不待諫；六、不由恐染行心；七、不以作思放捨。

> 中華藏：不以作恩放捨。

#13 若諸菩薩通達精進平等之性，不由勇猛勤精進故、自舉陵他，具大勢力，具大精進，有所堪能，堅固勇猛，於諸善法終不捨軛，如是名為七種精進清淨之相。

#14 精進七者：

一、通達平等，不自舉陵他；二、具大勢力，即是被甲精進也；三、具大精進者，則有勢也；四、有所堪能者，是有力也；五、堅固；六、勇猛，此二即是有勤也；七、於諸善法終不捨軛者，即不捨軛也。

一釋：一、達處中行；二、不自舉；三、陵他；四、具大勢；五、具大勤；六、有堪能；七、不捨軛。

今解：一、達平等性；二、不自舉陵他；三、具大勢力；四、具大精進；五、有所堪能；六、堅固勇猛；七、不捨軛。

#13 若諸菩薩有善通達相三摩地靜慮，有圓滿三摩地靜慮，有俱分三摩地靜慮，有運轉三摩地靜慮，有無所依三摩地靜慮，有善修治三摩地靜慮，有於菩薩藏聞緣修習無量三摩地靜慮。如是名為七種靜慮清淨之相。

靜慮七者：有善通達相者，一云，通達真如也；一云：通達三相也；二、圓滿者，住分定也；三、俱分者，雙運道也；四、運轉者，後後勝進分也；五、無所依，者空慧相應定也；六、善修治者，斷惑證滅也；七、於菩薩藏聞緣修習無量者，依大乘教修不可量諸三摩地故。又解：修四無量故。

> 中華藏：一惑證滅也（疑誤）

#13 若諸菩薩遠離增益損減二邊、行於中道，是名為慧。由此慧故，如實了知解脫門義，謂空、無願、無相三解脫門。如實了知有自性義，謂遍計所執、若依他起、若圓成實三種自性。如實了知無自性義，謂相、生、勝義三種無自性性。如實了知世俗諦義，謂於五明處。如實了知勝義諦義，謂於七真如。又無分別、離諸戲論、純一理趣多所住故，無量總法為所緣故，及毘鉢舍那故，能善成辦法隨法行。是名七種慧清淨相。

#14 慧淨七者：

#15 一釋：

一、遠離二邊，知三解脫。

二、知二自性。 @

> 註：應為 知三自性。

三、知三無性。

四、知世俗五明，外明、內明、聲明、因明、醫方明也。

五、知勝義。

六、無分別多所住。

七、無量總法乃至法隨法行。

泰云：又無分已下有二，前是止慧，後是觀慧，加行五慧，名七種慧者，即同此判。

一釋：若諸菩薩至是名為慧者，是總釋慧名。自下釋七相，下判亦同。

今依前釋。

#11 15 釋前五緣總有五業

#12 世尊！如是五相、各有何業？善男子！當知彼相、有五種業，謂諸菩薩：

無染著故，於現法中於所修習波羅蜜多、恒常殷重勤修加行，無有放逸。

無顧戀故，攝受當來不放逸因。

無罪過故，能正修習極善圓滿、極善清淨、極善鮮白波羅蜜多。

無分別故，方便善巧波羅蜜多、速得圓滿。

#13 正迴向故，一切生處波羅蜜多、及彼可愛諸果異熟、皆得無盡，乃至無上正等菩提。

十五、釋前五緣總有五業。

#11 16 約五義分別施等

#12 世尊！如是所說波羅蜜多、何者最廣大？何者無染污？何者最明盛？何者不可動？何者最清淨？

善男子！無染著性、無顧戀性、正迴向性，最為廣大。

無罪過性、無分別性，無有染污。

思擇所作，最為明盛。

已入無退轉法地者、名不可動。

#13 若十地攝佛地攝者、名最清淨。

#14 十六、約五義分別施等，前五相中，

三名最廣大；

二名無染污；

修六度時，思釋為先，故最明盛；

> 中華藏：思擇為先

八地已上名不可動；

圓滿及果名最清淨。

#11 17 辨因果無盡

#12 世尊！何因緣故、菩薩所得波羅蜜多諸可愛果及諸異熟常無有盡，波羅蜜多亦無有盡？善男子！展轉相依、生起修習、無間斷故。

十七、辨因果無盡。

#11 18 明深樂施等

#12 世尊！何因緣故、是諸菩薩深信愛樂波羅蜜多，非於如是波羅蜜多所得可愛諸果異熟？善男子！五因緣故：

一者、波羅蜜多是最增上喜樂因故；

二者、波羅蜜多是其究竟饒益一切自他因故；

三者、波羅蜜多是當來世、彼可愛果異熟因故；

四者、波羅蜜多非諸雜染所依事故；

#13 五者、波羅蜜多非是畢竟變壞法故。

十八、明深愛樂施等，不深樂彼果。

#11 19 明施等威德

#12 世尊！如是一切波羅蜜多、各有幾種最勝威德？善男子！當知一切波羅蜜多、各有四種最勝威德：

一者、於此波羅蜜多正修行時，能捨慳悋、犯戒、心憤、懈怠、散亂、見趣所治；

二者、於此正修行時、能為無上正等菩提真實資糧；

三者、於此正修行時、於現法中能自攝受饒益有情；

#13 四者、於此正修行時、於未來世能得廣大無盡可愛諸果異熟。

十九、明施等威德。六度名有四種威德。初，治六障；後三，如文。

> 中華藏：六度各有四種威德

#11 20 明因果義

#12 世尊！如是一切波羅蜜多、何因，何果，有何義利？

善男子！當知一切波羅蜜多、大悲為因；

微妙可愛諸果異熟、饒益一切有情、為果；

#13 圓滿無上廣大菩提、為大義利。

第二十、明因果義利。

#11 21 菩薩具財眾生貧意

#12 世尊！若諸菩薩具足一切無盡財寶、成就大悲，何緣世間現有眾生貧窮可得？善男子！是諸眾生自業過失。若不爾者，菩薩常懷饒益他心、又常具足無盡財寶，若諸眾生無自惡業能為障礙，何有世間貧苦可得？譬如餓鬼、為大熱渴逼迫其身，見大海水悉皆涸竭；非大海過，是諸餓鬼自業過耳。如是菩薩所施財寶、猶如大海無有過失，是諸眾生自業過耳；猶如餓鬼自惡業力、令無有果。

二十一、明菩薩具財眾生貪意。

> 中華藏：眾生貧意

#11 22 明般若能取諸法無性

#12 世尊！菩薩以何等波羅蜜多、取一切法無自性性？善男子！以般若波羅蜜多，能取諸法無自性性。

二十二、明般若能取諸法無性，有二問答。初一問答，明般若取真如時，無橫執性，名取諸法無性。

#12 世尊！若般若波羅蜜多、能取諸法無自性性，何故不取有自性性？善男子！我終不說以無自性性、取無自性性。然無自性性、離諸文字自內所證，不可捨於言說文字而能宣說；是故我說般若波羅蜜多、能取諸法無自性性。

第二問意：真如離有、離無，取真如時，名取無性，能取，何故不許取真如時，名所有性？答意：言無性者，是遮詮非表，謂彼真如無橫執，說名無性。我終不說般若作無性解，取彼無性。以內證法，不知以何名，即假名無性。

> 中華藏：能取無性，何故不許

#11 23 明三祇中所修施等三名差別

#12 世尊！如佛所說波羅蜜多、近波羅蜜多、大波羅蜜多，云何波羅蜜多？云何近波羅蜜多？云何大波羅蜜多？

#13 善男子！若諸菩薩經無量時，修行施等成就善法，而諸煩惱猶故現行，未能制伏，然為彼伏，謂於勝解行地，軟、中勝解轉時，是名波羅蜜多。

二十三、明三祇中所修施等三名差別。初僧祇中，修行施等，煩惱猶行，未能制伏然為彼伏者，然為煩惱伏弊施等。謂於勝解行地等者，出其位地。煖中勝解轉時，是名波羅蜜多者，地前所修未成上品，但是煖品、中品，但名波羅蜜多。

> 中華藏：軟中勝解
軟品​

#13 復於無量時修行施等，漸復增上成就善法，而諸煩惱猶故現行，然能制伏，非彼所伏，謂從初地已上、是名近波羅蜜多。

復於無量時乃至謂從初地已上者，出其位地。是名近波羅蜜多者，去菩提近故名也。

#13 復於無量時修行施等，轉復增上成就善法，一切煩惱皆不現行，謂從八地已上、是名大波羅蜜多。

復於乃至八地已上者，出其位地。是名大波羅蜜多者，八地已上無功用修，一一行中起無量行，故得大名。

真諦三藏云：此之三名屬於地前。一者、黑白相雜，名波羅蜜多，以十解中煩惱間雜故；二者、一向白法，名近波羅蜜多，以十行中一向白法，煩惱不現行故；三者、非黑白有報，名大波羅蜜多，以十迴向中，越前三位故。雖有此說，而違此文。

#10 3 辨地中所有煩惱

#11 1 明頭數

#12 世尊！此諸地中、煩惱隨眠可有幾種？善男子！略有三種：

一者、害伴隨眠，謂於前五地。何以故？善男子！諸不俱生現行煩惱、是俱生煩惱現行助伴；彼於爾時永無復有，是故說名害伴隨眠。

二者、羸劣隨眠，謂於第六、第七地中，微細現行。若修所伏、不現行故。

#13 三者、微細隨眠，謂於第八地已上，從此已去、一切煩惱不復現行，唯有所知障為依止故。

自下第三，辨地中所有煩惱。於中有四：一、明頭數。略有三種隨眠等者，

#14 1景云：

一、害伴隨眠。謂見斷現行不俱生惑，是彼修斷俱生惑伴。由見惑伴，修惑熾然，是故但說不俱生惑是俱生助伴。前五地中所有俱生修惑，已離見惑不俱生伴，故名害伴。今舉前五地中害伴修惑，亦取所熏種，名害伴隨眠。此最為麁。

#15 二者、羸劣隨眠。謂六七地中微細現行若修所伏不現行故者，前害伴修惑，若在六、七二地中起，但是微細現行及種，通名羸劣隨眠。

#16 問：如《攝論》說，七地長入真觀不起煩惱，云何今說起細惑耶？七地有三，謂入、住、出。出心地滿，真觀相續，不起煩惱，故《攝論》云不起惑；入、住心中有時起惑故，故此中說微細現行。故《佛地論》第二卷云：

> 註：論又云：……又如二乘金剛喻定，第七識惑與六識中最細煩惱一時俱斷，云何此中先離第七微細煩惱，後離六識麁煩惱耶？是故四地得無我智，滅意識中俱生我見，未離第七微細煩惱，及六識中餘修斷惑。此說伏離非是永滅，至第十地金剛心時方頓斷滅，修斷種故。


有說四地，第七識中，俱生煩惱一切遠離；

有說四地，第六識中，俱生我見一切遠離，非第七識，以七地來猶有微細煩惱，若無第七，應無染淨依，應不似五。第七識惑若已遠離，五、六、七地六識麁惑應不現行。即違《瑜伽》《解深密》說者，即違此中所說：六、七二地，有羸劣隨眠微細現行。

三者、微細隨眠。八地已上從此已上一切煩惱不復現行唯有所知障為依止故者，即前二種隨眠，流至八地已上，雖復未斷，為聖道察伏，功能微細，名微細隨眠。八地已上，意識或時唯觀法空，或雙證二空所顯真如，末那識中平等智起。意識或唯入人空觀，末那即起法執，故云一切煩惱不復現行唯有所知障為所依止。

#14 2泰云：

見道煩惱，分別作意生，非生便任運起，名不俱生現行煩惱。修道煩惱任運而起，如生得善，是俱生煩惱。是則釋名。義同景師。

六地得無相觀，般若起故，漸微細故，轉名羸劣隨眠所起，若修道所伏方不現行。

八地已上，一切煩惱不復現行，即有第七法執所知障為所依止，六識法執現行，唯為法執微細隨眠所起。 @

又解：見道斷煩惱，初地中盡；意識中俱生見惑，第四地伏；餘俱生惑，及以末那俱生我見，八地中伏。故八地已上，雖有有漏五識現行，而意識唯是無漏。若人空觀時，猶有法執末那；其法空觀時，唯有有漏末那。然即《經》云：唯有所知障者，據末那法執而說。西方諸師多作此解。

#14 3基云：

害伴隨伴者，第六識俱生身見等攝，說名俱生，故所餘煩惱名非俱生。然體稍麁，因彼而起，由彼斷故，此亦隨無，故名害伴。

> 中華藏：害伴隨眠者，

羸劣隨眠者，謂第六七地微細現行，若修所伏不現行故，非俱生身見，斷此亦隨眠滅，稍難斷故，不違《楞伽經》，俱生身見斷故，貪即不生。彼約二乘斷煩惱說，不依菩薩所知障無故煩惱不生說。或依二隨眠究竟斷位，彼經、此經，亦不相違。@

> 註：非俱生身見斷，此亦隨眠滅，稍難斷故？
義演 作：二者、羸劣隨眠，謂第六七地，微細現行，若修所伏不現行故，非俱生身見，斷此亦隨滅，稍難斷故。
​

微細隨眠者，謂於第八地已上，如彼《唯識章》釋。

#11 2 辨皮膚骨麁重

#12 世尊！此諸隨眠、幾種麁重斷所顯示？善男子！但由二種：謂由在皮麁重斷故，顯彼初二；復由在膚麁重斷故，顯彼第三；若在於骨麁重斷者，我說永離一切隨眠，位在佛地。

#13 二、辨皮膚骨麁重。

#14 1景云：此中問意：上三隨眠，聖斷時，為是斷皮？為斷膚、骨？

但由二種謂由在皮麁重斷故顯彼初二者，前之七地，所有害伴隨眠、羸劣隨眠二種斷時，是則名斷在皮麁重。

言復由膚麁重斷故顯彼第三者，後之三時微細隨眠時，是則名斷在膚麁重。

> 中華藏：微細隨眠斷，

註：似應為“後之三地微細隨眠斷”​​

若在於骨麁重斷者我說永離一切隨眠位在佛地者，前三隨眠所有習，細故名骨，據解脫道類外證，除住在佛地。煩惱障中，辨三隨眠有皮、膚、骨。所知障中分別類爾。@

> 註：何謂 據解脫道類外證？

#14 2泰云：約斷皮、膚、骨三煩惱故，立三僧祇劫。

初在皮麁重，從初僧祇至初地斷盡故，方顯初二害伴及羸劣隨眠能起現行。

由從初地至於七地，斷在膚麁重故，八地已上，顯彼第三微細法執隨眠，能起現行法執。

在於骨麁重斷盡者，住在佛地，故永離一切隨眠。

#11 3 辨能斷劫數

#12 世尊！經幾不可數劫、能斷如是麁重？善男子！經於三大不可數劫、或無量劫；所謂年月半月晝夜一時半時須臾瞬息剎那量劫、不可數故。

三、辨能斷劫數。若據大劫，唯經三不可數劫，斷麁重盡；若依小劫，則經無量。

#11 4 辨地中生煩惱相

#12 世尊！是諸菩薩、於諸地中所生煩惱、當知何相，何失，何德？

善男子！無染污相。何以故？是諸菩薩、於初地中、定於一切諸法法界已善通達；由此因緣，菩薩要知、方起煩惱，非為不知。是故說名無染污相。

於自身中、不能生苦，故無過失。

菩薩生起如是煩惱、於有情界能斷苦因，是故彼有無量功德。

#13 甚奇世尊！無上菩提、乃有如是大功德利；今諸菩薩生起煩惱、尚勝一切有情、聲聞、獨覺善根，何況其餘無量功德。

四、辨地中生煩惱相。先為三問，次答，後領。

> 中華藏：後頌（疑誤，根據文意，後應為菩薩領解）


#14 答中，

1景云：於初地通達法界，由此因緣菩薩要知方起煩惱，名無染相。雖起煩惱，於自身中不能生苦，故無過失。起如此惑斷他苦因，有無量德。

2泰云：既云於初地中要知方起煩惱，故知二地中云離能起誤心犯戒煩惱者，是地前所起，至於二地，伏彼種子，非初地中現起。

3基又云：以此文證，初地已上不故犯罪也。

#10 4 辨說一乘意

#11 世尊！如佛所說：若聲聞乘、若復大乘、唯是一乘。此何密意？善男子！如我於彼聲聞乘中、宣說種種諸法自性；所謂五蘊、或內六處、或外六處、如是等類。於大乘中、即說彼法、同一法界，同一理趣，故我不說乘差別性。於中或有如言於義、妄起分別，一類增益，一類損減；又於諸乘差別道理，謂互相違，如是展轉、遞興諍論，如是名為此中密意。

下第四辨說一乘意。如佛所說乃至我不說乘差別性者，於小乘中宣說蘊界處種種法性，於大乘中說此等諸法同一真如界理趣，據同真如故，佛不說乘差別性。

言於中乃至一類損減者，聞說三乘同一如性，或執二乘同彼大乘，名為增益；或執大乘同彼二乘，名損減。

言又於諸乘至此中密意者，又謂三乘既有差別，云何同一真如法界？法界既同，乘應無別，而不能知三乘聖道？事法差別，有上中下，如理則通同一法界，而不相違。謂有相違，而興諍論。

#9 2 重頌

爾時世尊欲重宣此義、而說頌曰：

1諸地攝、想、所對治、殊勝、生、願、及諸學、

由依佛說是大乘、於此善修成大覺。

2宣說諸法種種性，復說皆同一理趣；

謂於下乘或上乘、故我說乘無異性。

3如言於義妄分別、或有增益或損減；

#10 謂此二種互相違、愚癡意解成乖諍。

#11 自下重頌。

諸地攝者，頌初攝義，

總，頌地名，

> 中華藏：想，頌地名

所對治，二十二愚癡、十一麁重，

殊勝，頌八清淨諸地通德，

生，頌菩薩勝生，

願，頌廣大願等，

及諸學者，頌六度，

由依佛說是大乘於此善修成大覺者，觀依止菩薩，佛說大乘，若修成佛。或可此二句頌，依大乘位三劫修成。

> 中華藏：依止菩薩，佛說大乘
卍續藏：觀 恐 頌​

下有二頌，頌彼最後密說一乘。

#8 2 請立經名及時眾得益

#9 世尊！於是解深密法門中、此名何教？我當云何奉持？善男子！此名諸地波羅蜜多了義之教；於此諸地波羅蜜多了義之教、汝當奉持。說此諸地波羅蜜多了義教時，於大會中有七十五千菩薩、皆得菩薩大乘光明三摩地。

下請立經名，時眾獲益，可知。

#6 7 曼殊室利菩薩請問三身義

#7 1 標宗指經

復次即依乘假安立，分別如來成所作事，當知如《解深密經》中，

#7 2 正引經文(缺解1)

#8 1 問答正辨（十四門）

#9 1 問答辨法身之相

#10 曼殊室利菩薩摩訶薩請問佛言：世尊！如佛所說如來法身。如來法身、有何等相？佛告曼殊室利菩薩曰：善男子！若於諸地波羅蜜多、善修出離，轉依成滿，是名如來法身之相。當知此相、二因緣故不可思議：無戲論故，無所為故。而諸眾生計著戲論、有所為故。

初，問答辨法身之相。曼殊室利者，舊云文殊師利，舊翻妙德，今譯妙吉祥。此中意謂，於諸地中，修出離以為了因，顯淨真如，轉依成滿，是法身相。

#9 2 明二乘轉依不名法身

#10 世尊！聲聞獨覺所得轉依、名法身不？善男子！不名法身。世尊！當名何身？善男子！名解脫身。由解脫身故，說一切聲聞、獨覺、與諸如來平等平等；由法身故，說有差別。如來法身、有差別故；無量功德最勝差別、算數譬喻所不能及。

第二，明二乘轉依不名法身，以其未斷所知障故。由斷惑障所顯真如，名解脫身，由解脫身三乘平等，由法身故有其差別。無量功德最勝差別算數難知者，此文則證，本有真如有恒沙功德。

> 註：參考 滅諦：由清淨真如故，一切聲聞菩提、獨覺菩提、阿耨多羅三藐三菩提、平等平等。

#9 3 諸如來化身作業

#10 世尊！我當云何應知如來生起之相？善男子！一切如來化身作業、如世界起一切種類；如來功德，眾所莊嚴住持為相。當知化身、相有生起；法身之相、無有生起。

#11 第三，明諸如來化身作業，

1備、景師云：化身作業，如世界起者，此文意辨他受用身及變化身生起之相，略不辨自受用身。如世界起者，同諸世界所化眾生，形類生起，故言如世界起。

2泰師云：如三千世界起時，一切眾生種類，共感所起。化身業亦復如是，如來一切功德所起為相。

#9 4 明化身方便善巧

#10 世尊！云何應知示現化身方便善巧？善男子！遍於一切三千大千佛國土中、或眾推許增上王家、或眾推許大福田家，同時入胎、誕生、長大受欲、出家、示行苦行、捨苦行已成等正覺、次第示現。是名如來示現化身方便善巧。

第四，明化身身方便善巧，則是八相成道相。然此文中，略辨。

> 中華藏：明化身方便善巧

#9 5 明如來言音差別

#10 1 問答總標

> 註：“善男子！如來言音”一句根據文意調整至此科下。

#11 世尊！凡有幾種、一切如來身所住持言音差別？由此言音、所化有情未成熟者、令其成熟；已成熟者、緣此為境、速得解脫。善男子！如來言音、略有三種：一者、契經，二者、調伏，三者、本母。

#12 第五明如來言音差別。初問答總標，如來言音不過三藏。

一者、契經；

二者、調伏，舊名為滅；

#13 三者、本母，舊名摩德勒伽，今云摩呾履迦，此云本母。

由此藏中廣辨諸義，出生種種道理，故名本母。

亦可由辨多種種道理，是則出生種種義理，故名本母。

#10 2 別釋三藏

#11 1 別作三問

世尊！云何契經？云何調伏？云何本母？

#11 2 次第解(缺解1)

#12 1 契經

#13 善男子！若於是處、我依攝事顯示諸法，是名契經；謂依四事、或依九事、或復依於二十九事。

初解契經。若於是處至名契經者，依《毘婆沙》解三藏差別中，或詮於定名修多羅，或云種種雜說名修多羅等，今則當種種雜說名為契經。謂依四事、九事、二十九事者，開列二門。

> 註：似應為“開列三門”

#14 云何四事？一者、聽聞事，二者、歸趣事，三者、修學事，四者、菩提事。

#15 云何四事？

一、聽聞事，聞思二慧；

二、歸趣事，則三歸依；

三、修學事者，則是三學；

四、菩提事者，則是三十七品，四種行跡，奢摩他、毘鉢舍那等，能得大菩提事故。

《顯揚》中亦明此四，故彼頌云：聞、依、學、菩提。

#14 云何九事？一者、施設有情事，二者、彼所受用事，三者、彼生起事，四者、彼生已住事，五者、彼染淨事，六者、彼差別事，七者、能宣說事，八者、所宣說事，九者、諸眾會事。

#15 九事中，

一、施設有情事，則是五蘊；

二、彼所受用，則十二處，六根、六塵，互相受用；

三、彼生起，則十二有支；

四、彼生已住者，則是四食；

五、染淨事者，則是四諦，苦集是染，滅道是淨；

六、彼差別事，則五種界，謂有情界、器世界、法界、調伏有情界、調伏方便界；

七、能說事，則是諸佛；

> 註：蘊處界、三輪，一切法。

八、所說事，則是諸法；

#16 九、眾會事，有其八眾。

人中有四眾，謂剎利、沙門、婆羅門、長者；

天有四眾：一、四天王天；二、三十三天；三、炎魔天；四、梵眾天。

#14 云何名為二十九事？

#15 謂依雜染品，有1攝諸行事，2彼次第隨轉事，3即於是中作補特伽羅想已、於當來世流轉因事，4作法想已、於當來世流轉因事。

#16 二十九事中，前四是染。

謂依雜染品，有攝諸行事，則是五蘊。

彼次第隨轉者，則是緣生。

三是人執。

四是法執。由此二執，為未來世流轉之因。

#15 依清淨品，有5繫念於所緣事，6即於是中勤精進事，7心安住事，8現法樂住事，

#16 下有二十五事是淨，於中四是世間善法。

謂依清淨品有繫念於所緣事者，則是欲界聞慧，繫心為四念處境。

勤精進事者，則是思慧。

心安住事，則是得未至禪。

觀法樂住事者，則是得根本禪。

> 註：應為“現法樂住事者”

#15 9超一切苦緣方便事，

下有二十一事是出世淨。於中，一是解脫分，四是順決擇分，四是見道，六是修道，四是無學道。後二校量顯勝。

超一切苦緣方便事者，起則順解脫分善，涅槃與彼眾生為離苦緣，故名超一切苦緣。解脫分善是彼方便。

> 中華藏：則順解脫分善

#15 10彼遍知事，此復三種：顛倒遍知所依處故；依有情想，外有情中邪行遍知所依處故；內離增上慢遍知所依處故。

#16 次明順決擇，則是知苦、斷集、證滅、修道。

知苦有三：一、顛倒依處，能知欲界苦；二、邪行依處，知色界苦；三、內離增上慢所依處者，知無色苦。

#15 11修依處事，12作證事，13修習事，

修依處事者，此斷集也。作證、修習事者，則是證滅、修道。

#15 14令彼堅固事，15彼行相事，16彼所緣事，17已斷未斷觀察善巧事。

#16 下明見道中，

今彼堅固事者，一向見道永不退轉為凡，故名堅固。

彼行相事者，是相見道。

彼所緣事者，則相見道所緣之事。

已斷未斷觀察善巧事者，於相見道中，觀察見惑已斷，修惑未斷。

#15 18彼散亂事，19彼不散亂事，20不散亂依處事，21不棄修習劬勞加行事，22修習勝利事，23彼堅牢事。

#16 修位六者，

彼散亂事者，已出見道未入修道，中間漸起散亂心也。

#17 不散亂事、不散亂依處事者，此二總是定事，是斷欲界修惑方便道也。

不散亂所依，則唯取定體。

不散亂事者，除一定數，餘同時法。

不棄修習劬勞加行事者，則斷欲界修惑無礙道也。

修習勝利事者，離色、無色，無礙道也。

彼彼堅牢事者，則金剛心也。

#15 24攝聖行事，25攝聖品眷屬事，26通達真實事，27證得涅槃事。

#16 無學四者，

攝聖行事者，則如理智，盡、無生智。

攝聖行眷屬事者，如量智，盡、無生智也。

通達真實事者，欲入無餘，應觀真實事也。

證得涅槃事者，欲入無餘，先入滅定，則於滅定賴耶心中，而般涅槃。@

#15 28於善說法毘奈耶中，世間正見，超昇一切外道所得正見頂事，

於善說法毘奈耶中至見頂事者，意明修前下品解脫分善，超昇外道上品正見頂也。

#15 29及即於此不修退事。於善說法毘奈耶中、不修習故，說名為退；非見過失、故名為退。

及則於此乃至故名為退者，明彼外道，不修解脫分善，則名退失，非現起邪見過失名為退也。縱起向前聞思，未至定，根本定，世間福善亦名為退，此是應得不得，是未得退。

> 註：太虛大師：二十八、于善说法毗奈耶中……事者，谓佛说经律，为使世间众生得达究竟之唯一正见，超胜一切外道，由此故名正见顶事；由此正见能确定众生闻法信心，皈依佛法。二十九、及即于此不修退事者，谓若得遇佛法而不能修习，是名为退；非要生起过患方名为退──此二简除外道，策进初心。

#12 2 調伏

#13 曼殊室利！若於是處、我依聲聞及諸菩薩顯示別解脫、及別解脫相應之法，是名調伏。

次解調伏。若於是處至名調伏者，若說別解脫戒前後方便隨順根本，名相應法。又說發戒心，名別解脫相應之法，如是言教，皆名調伏。

> 註：參考六度：七種戒清淨相。

#13 世尊！菩薩別解脫、幾相所攝？善男子！當知七相：

一者、宣說受軌則事故；

二者、宣說隨順他勝事故；

三者、宣說隨順毀犯事故；

四者、宣說有犯自性故；

五者、宣說無犯自性故；

六者、宣說出所犯故；

#14 七者、宣說捨律儀故。

#15 言七相者，1景云：

一者、說受遮戒；

二者、說受性戒；

三者、說犯戒緣；

四者、說犯性罪也；

五者、說持戒事；

六者、說犯已能出離事；

七者、說對有識人捨律儀事。

#15 2今解：

一者、說受戒儀式；

二、說根本重罪；

> 中華藏：二者

三者、說犯戒緣；

四者、說凡夫有犯自性；

五者、說聖者無犯自性；

六者、說悔過事；

七者、說捨戒也。

#12 3 本母

#13 1 總標列十一種相

曼殊室利！若於是處、我以十一種相、決了分別顯示諸法；是名本母。何等名為十一種相？一者、世俗相，二者、勝義相，三者、菩提分法所緣相，四者、行相，五者、自性相，六者、彼果相，七者、彼領受開示相，八者、彼障礙法相，九者、彼隨順法相，十者、彼過患相，十一者、彼勝利相。

#13 2 次第解

#14 1 明世俗相

#15 世俗相者，當知三種：一者、宣說補特伽羅故；二者、宣說遍計所執自性故；三者、宣說諸法作用事業故。

初，辨俗相有三：一、說數取趣；二、說有見遍計所執；三、說依他作用事業。

#14 2 明勝義相

#15 勝義相者，當知宣說七種真如故。

二，勝義相，謂說七真如。

#14 3 明菩提分法所緣相

#15 菩提分法所緣相者，當知宣說遍一切種所知事故。

三，菩提分法所緣相，則說一切所知之事。

#14 4 明行相

#15 行相者，當知宣說八行觀故。云何名為八行觀耶？一者、諦實故；二者、安住故；三者、過失故；四者、功德故；五者、理趣故；六者、流轉故；七者、道理故；八者、總別故。

四，明行相。謂說八行。

#15 1 諦實

#16 諦實者，謂諸法真如。

一、諦實，謂諸法如。

#15 2 安住

#16 安住者，

謂或安立補特伽羅，

或復安立諸法遍計所執自性，

或復安立一向、分別、反問置記，

#17 或復安立隱密、顯了記別差別。

#18 二、安住乃至或復安立穩密顯了記別差別者，

隱密說者，謂有問我與世間常無常等，但語彼云，我說此不可說，名隱密說。

顯了說者，有如法問，還如法記等。

#15 3 過失

#16 過失者，謂我宣說諸雜染法、有無量門差別過患。

三、過失。

#15 4 功德

#16 功德者，謂我宣說諸清淨法、有無量門差別勝利。

四、功德，如文。

#15 5 理趣

#16 理趣者，當知六種：一者、真義理趣，二者、證得理趣，三者、教導理趣，四者、遠離二邊理趣，五者、不可思議理趣，六者、意趣理趣。

五、理趣，當知六種。第六意趣理趣，則時意等四意。

> 註：四種意趣。

#15 6 流轉  《顯揚》

#16 流轉者，所謂三世三有為相、及四種緣。

六、流轉。言三有為相者，以住、異合說故。

#15 7 道理

#16 道理者，當知四種：一者、觀待道理，二者、作用道理，三者、證成道理，四者、法爾道理。

七、道理，有四道理。

#16 1 觀待道理  《顯揚》

#17 觀待道理者：謂若因若緣能生諸行、及起隨說；如是名為觀待道理。

#18 一、觀待道理，

謂若因若緣能生諸行等者，諸行若欲生，觀待因緣。

及欲說，亦待說因。

#16 2 作用道理  《顯揚》

#17 作用道理者：謂若因若緣能得諸法、或能成辦、或復生已作諸業用；如是名為作用道理。

#18 二、作用道理，

諸若因緣能得諸法者，如六根證得六塵，各有作用。

或能成辨者，如四大種，各能成辨自所作用。

或復生已作諸業用者，隨是何法因，生已作諸業用。

#16 3 證成道理  《顯揚》

#17 證成道理者：謂若因若緣能令所立所說，所標義得成立、令正覺悟；如是名為證成道理。

三、證成道理，謂若因緣能合所立所說所標義得成立令正覺悟者，謂由三支，令所詮，義得成立，令敵論者生正覺悟。又解：舉其因、喻，令所立宗，義得成立。此則略辨，次當廣釋。

#17 又此道理、略有二種：一者、清淨，二者、不清淨。由五種相、名為清淨；由七種相、名不清淨。

又證成道理略有二種。一、清淨；二、不清淨。由五種相名為清淨。

#18 云何由五種相、名為清淨？一者、現見所得相，二者、依止現見所得相，三者、自類譬喻所引相，四者、圓成實相，五者、善清淨言教相。

#19 現見所得相者：謂一切行皆無常性、一切行皆是苦性、一切法皆無我性、此為世間現量所得。如是等類、是名現見所得相。

一、現行見所得相，謂一切行皆無常性等此為世間現量所得名現所得相者，據麁一期死生無常，逼迫等苦，有所為作，不得自在，無我等性，名為世間現量所得。

#19 依止現見所得相者：謂一切行皆剎那性、他世有性、淨不淨業無失壞性。由彼能依麁無常性、現可得故；由諸有情種種差別、依種種業、現可得故；由諸有情若樂若苦、淨不淨業以為依止、現可得故；由此因緣，於不現見、可為比度。如是等類、是名依止現見所得相。

#20 一依止現見所得相，謂一切行皆剎那性，是一門；他世有性是第二；淨不淨業無失壞性是第三。此舉能依所比知法。

> 中華藏：二、依止現見所得相

由彼能依麁重無常性現可得故者，一斯死生麁無常性，必依微細剎那無常，既有能依麁無常性，將知必有剎那細無常也。

由諸有情種種差別依種種業現可得故者，現見有情種種苦樂，依於善惡諸業而得，今諸有情復造善惡，比知他世有苦樂性。

由諸有情若樂若苦淨不淨業以為依止現可得故者，現見有情所受苦樂，依善惡業，比知淨不淨業必當牽果，無有失壞。

#19 自類譬喻所引相者：謂於內外諸行聚中、引諸世間共所了知所得生死，以為譬喻；引諸世間共所了知所得生等種種苦相、以為譬喻；引諸世間共所了知所得不自在相、以為譬喻；又復於外、引諸世間共所了知所得衰盛、以為譬喻。如是等類、當知是名自類譬喻所引相。

#20 三、自類譬喻所引相，

謂於內外諸行聚中引世共知所得生死以為譬喻者，重成以麁無常，喻細無常，名為自類。

引世共知所得生等種種苦相以為譬喻者，重成以麁苦苦，喻細行苦，名為自類。

引世共知不自在相以為譬喻者，重成世間共知不自在相，喻細無我。

又復於外至以為譬喻者，重舉麁相盛衰，喻細無常。

#19 圓成實相者：謂即如是現見所得相、若依止現見所得相、若自類譬喻所得相，於所成立決定能成，當知是名圓成實相。

四、圓成實相謂即如是乃至名圓成實相者，依前三理，立義決定，名圓成實。

#19 善清淨言教相者：謂一切智者之所宣說；如言涅槃究竟寂靜。如是等類、當知是名善清淨言教相。

五善清淨言教相，如文可知。

> 註：聖教量，其實亦由現量、比量而得成立——圓成實相。

善男子！是故由此五種相故、名善觀察清淨道理；由清淨故，應可修習。

#18 世尊！一切智者相、當知有幾種？善男子！略有五種：

一者、若有出現世間、一切智聲、無不普聞；

二者、成就三十二種大丈夫相；

三者、具足十力、能斷一切眾生一切疑惑；

四者、具足四無所畏，宣說正法，不為一切他論所伏，而能摧伏一切邪論；

五者、於善說法、毘奈耶中，八支聖道、四沙門等、皆現可得。

#18 如是生故，相故，斷疑網故，非他所伏、能伏他故，聖道沙門現可得故。如是五種、當知名為一切智相。

一切智相當有幾下，因問答辨。一切智相略有五種，初辨，後結。

言如是生故者，結初，若有出現世間一切智聲無不普聞。

結餘四句，可知。

#18 善男子！如是證成道理，由現量故，由比量故，由聖教量故，由五種相、名為清淨。

善男子如是證成道理由現量故者，結上現見所得相。

由比量故者，結次三相，謂依止現見所得相、自類譬喻所引相、圓成實相。

由聖教量故者，結彼第五善清淨言教相。

如是三重，由五種相名為清淨。

> 中華藏：如是三種

#18 云何由七種相、名不清淨？一者、此餘同類可得相，二者、此餘異類可得相，三者、一切同類可得相，四者、一切異類可得相，五者、異類譬喻所引相，六者、非圓成實相，七者、非善清淨言教相。

次辨不清淨由七種相，須知因明，以因中說不成、不定，及舉相違。不成、相違各四，不定有六，一一別釋，如彼商羯羅王所造《小因因明論》，此中所說七相，當彼何過耶？

> 中華藏：《小因明論》
​​
註：中國佛教協會本 圓測疏 中，有“七不清淨相中前五相攝六種不定因中前五因表”。
​
”因三相（梵liṅgasya trairūpyam，藏gtan-tshigs-kyi mtshan-ñid-tshul-gsum） 
因明学用语。指因明三支作法（宗、因、喻）中，正确的因所必须符合的三项规则。又称三向。第一项为遍是宗法性，这是有关因与宗的关系的一项规则。第二为同品定有性，是有关因与同喻的关系的规则。第三为异品遍无性，是有关因与异喻的关系的规则。
​
​因​十四过 
指因明三支作法中，由因（理由）之不正确所造成之十四种过失。分为四不
成、六不定与四相违等三类，即：
​(一)四不成过，即两俱不成过、随一不成过、犹豫不成过、所依不成过，皆由于缺乏因第一相所招致。
​(二)六不定过，即共不定过、不共不定过、同品一分转异品遍转不定过、异品一分转同品遍转不定过、俱品一分转不定过、相违决定不定过，皆由于缺乏因之第二、第三任何一相时所招致。
​(三)四相违过，即法自相相违过、法差别相违过、有法自相相违过、有法差别相违过，皆由于因之第二、第三相俱缺时所招致。
​［因明入正理论］（(因三相)2271、“因明”2276）p2271​​

#19 景云：今此文中，當其六不定中，五，除相違決定。

一者、此餘同類可得相者，此當同品一分轉異品遍轉。如言聲，非勤勇無間所發，因言無常性故。非勤勇無間所發宗，以電、空為同品，無常性因，於電即有，於空則無。以瓶等為異品，無常性因，於彼遍有。今此文中，但明同品一分轉，故云此餘同類可得，此宗之外，同品之中有此無常性因可得，故云此餘。

二者、此餘異類可得相者，即是異品一分轉同品遍轉。如言聲，是勤勇無間所發，因云無常性故。此宗以瓶等為同品，無常性因，於彼遍轉；以電、空為異品，彼無常性因，於電是有，於空即無，此宗之外，異品一分得有無常性義，故云此餘異類可得，略不言同品遍有。

三者、一切同類可得相者，即是共不定。如說聲常，所量性故。此因於同品、異品皆有。今此文中，且明同品可得。

四者、一切異類可得相者，則是不共。如說聲常，是所聞故。無同法喻，但有異喻，以除聲外，并非所聞，故云一切異類可得。

五者、異類譬喻所得者，則是俱品一分轉，如說聲常，無質礙故等。以同品一分轉，異品亦有一分轉，故言異類譬喻所得相。

六者、非圓成實相者，支因不具，名非圓成。

七者、非善清淨言教相者，如立聲常，所作性故。此因但於異品中有，故能立言教非善清淨。

#19 3若一切法、意識所識性，是名一切同類可得相。

上來列名，下解釋中，先解第三。言若一切法意識所識性是名一切同類可得相者，如立聲常，是意識識故。若爾意識則識一切諸法，為如虛空是意識識故，聲是其常？為如瓶等是意識識故，聲是無常？

#19 若一切法相、性、業、法、因果異相，5由隨如是一一異相；4決定展轉各各異相，是名一切異類可得相。

言若一切法相性業法因果異相至是名一切異類可得相者，此解第五俱品一分轉。聲論師如立聲是常，無質礙性故常宗，以虛空、極微為同品，此無質礙因，於虛空有，於極微即無。以瓶、樂等為異品，此無質礙因，於樂等有，於瓶等無。故言由隨如是一分展轉同、異品相，是名此餘同、異類可得相。

> 註：佛地經論：复有义者，此中显示清净法界，有六种相，总摄一切佛地功德，谓自性相、因相、果相、若作业相、若相应相、若差别相，如其次第，初有一颂，余各半颂。


言若決定展轉各各異相是名一切異類可得相者，此解第四一切異類可得，則是不共不定。如說聲常，所聞性等。

#19 善男子！1若於此餘同類可得相、及譬喻中有一切異類相者；由此因緣、於所成立非決定故，是名非圓成實相。

善男子乃至是名非圓成實相者，此解第一此餘同類可得相，則是同品一分轉異品遍轉。

#19 2又於此餘異類可得相、及譬喻中有一切同類相者；由此因緣、於所成立不決定故，亦名非圓成實相。

言又於此餘異類可得相至亦名非圓成實者，此解第二此餘異類可解相，及譬喻中一切同類相，則解異品一分轉同品遍轉。

> 中華藏：此餘異類可得相
則是

#19 6非圓成實故，非善觀察清淨道理。不清淨故，不應修習。

言非圓成實故非善觀察清淨道理不清淨故不應修習者，此釋第六非圓成實相，支因不具，理不清淨，不應修習。

#19 7若異類譬喻所引相、若非善清淨言教相，當知體性皆不清淨。

言若異類譬喻所引相至體性皆不清淨者，此解第七非善清淨言教相。如立聲常，所作性故，以虛空為同品，電、瓶為異品，此因但於異品中有，故言異類譬喻所引相。

#19 1泰法師云：

第一句立因不成，如立宗云：總蘊是無常，因言意識所識故，然無為同是意所識法，非無常故。

第二句，如立宗云：聲是無常，因云耳識所聞故，然色、香等異類法，非耳識所聞，然是無常故，立因不成。若立宗云：聲是常，因云從因生故，然更無有異類不取因生法是無常故，異類不可得。

#19 2備云：

初釋第三相；

二釋第四相，即共不定；

> 註：前說四、五。

三釋第一相，即是同品一分轉異品譬喻遍轉故，於所立宗非決定故，名非圓滿；

四釋第二相，即是異品一分轉同品譬喻遍轉故，於所成宗亦不決定；

五釋第六相，

六釋第五及第七相，如其次第，異類所引故，非善言教，體性皆不清淨。

> 註：前說第七為主。

#19 3景云：

#20 此七相中，初四句攝五不定。

謂第一句，攝同品一分轉異品遍轉及俱品一分轉；

第二句，攝異品一分轉同品遍轉；

第三句，攝共不定；

第四句，攝不共不定；

第五、異類譬喻所得相者，攝法自相相違；

第六、非圓成實相者，攝四不成。

圓第七非善清淨言教相，即攝餘諸過。

> 中華藏：第七非善清淨言教相
​
註：其餘過失，即是​​四不成、六不定、四相违中，四相違等。


#16 4 法爾道理  《顯揚》

#17 法爾道理者：謂如來出世、若不出世，法性安住，法住法界，是名法爾道理。

四、法爾道理，如來出世至名法爾道理者，地常堅性乃至風常動性，善招樂報，惡招苦果，故言有佛、無佛，法性安住，法住法界。

#15 8 總別

#16 總別者：謂先總說一句法已，後後諸句差別分別、究竟顯了。

就行相中，已辨第七，次解第八總別。謂總標一句，後後諸句廣釋，明了其義，可知。

就解本母十一相中，總釋第四行相門訖。

#14 5 明自性相

#15 自性相者：謂我所說，有行、有緣，所有能取菩提分法，謂念住等。如是名為彼自性相。

次釋第五，自性相。謂我所說至名自性相者，本母中說有行有緣等，則說念住等自性相也。

#14 6 明果相

#15 彼果相者：謂若世間、若出世間，諸煩惱斷、及所引發世出世間諸果功德。如是名為得彼果相。

#16 六，解彼果相。

謂世出世謂煩惱斷者，世道伏斷煩惱，出世道永斷煩惱，此辨斷德。

> 中華藏：諸煩惱斷者

及所引發出世諸果功德者，此明智德。

#14 7 明彼領受開示相

#15 彼領受開示相者：謂即於彼以解脫智而領受之，及廣為他宣說開示。如是名為彼領受開示相。

七彼領受開示相，謂則於彼至宣說開示者，以解脫智，領受所得智、斷功德，為他宣說。

#14 8 明彼障礙法相

#15 彼障礙法相者：謂即於修菩提分法、能隨障礙諸染污法，是名彼障礙法相。

八明彼障礙法相，可知。

#14 9 明彼隨順法相

#15 彼隨順法相者：謂即於彼多所作法，是名彼隨順法相。

九，彼隨順法相。謂則於彼多所作法者，於涅槃修隨順法，多有所作，名彼隨順。

#14 10 明彼過患相

彼過患相者：當知即彼諸障礙法所有過失。是名彼過患相。

十，彼過患相，則前障法能為過患。

#14 11 明彼障礙法相

#15 彼勝利相者：當知即彼諸隨順法所有功德，是名彼勝利相。

十一，彼勝利相，即前能隨順法所有功德。

#9 6 明不共陀羅尼義

#10 1 先請

曼殊室利菩薩復白佛言：唯願世尊為諸菩薩略說契經調伏本母、不共外道陀羅尼義；由此不共陀羅尼義、令諸菩薩得入如來所說諸法甚深密意。

#10 2 後答

#11 1 長行

#12 1 勅聽許說

佛告曼殊室利菩薩曰：善男子！汝今諦聽！吾當為汝略說不共陀羅尼義，令諸菩薩於我所說密意言詞、能善悟入。

#12 2 次正為解

#13 1 初句

#14 善男子！若雜染法、若清淨法，我說一切皆無作用；亦都無有補特伽羅。以一切種，離所為故。非雜染法先染後淨，非清淨法後淨先染。

初言染淨法皆無作用等者，即破吠世師等立實作用，及破實性，計實有我，非無假用及假設數數趣者。又於佛法中初修學者，執苦、集雜染，於先定有，執滅、道法後得，如彼搆畫，是遍計所執，畢竟無體，有何先後？若就依他因緣染淨，非無先後。

> 註：數數趣，疑為“數取趣”。

#13 2 第二句

#14 凡夫異生、於麁重身，執著諸法、補特伽羅自性、差別，隨眠妄見、以為緣故，計我我所；由此妄謂我見、我聞、我嗅、我甞、我觸、我知、我食、我作、我染、我淨，如是等類邪加行轉。

次言凡夫異生乃至邪加行轉者，異生五蘊帶於煩惱，不調柔，名麁重身。於麁重身，執著人、法，自性、差別，由彼宿習隨眠種子，及妄見為緣故，計我、我所，能見聞等。

> 註：帶於煩惱，疑通“滯於煩惱”。

#13 3 第三句

#14 若有如實知如是者，便能永斷麁重之身，獲得一切煩惱不住、最極清淨、離諸戲論、無為依止、無有加行。

若有如實已下者，次明若知妄計，即能永斷麁重之身。

獲得一切煩惱不住等者，涅槃名為煩惱不住。

#12 3 略結

善男子！當知是名略說不共陀羅尼義。

#11 2 重頌

爾時世尊欲重宣此義、而說頌曰：

1一切雜染清淨法、皆無作用數取趣。

由我宣說離所為，染污、清淨，非先後。

2於麁重身隨眠見，為緣、計我及我所，

由此妄謂我見等、我食、我為、我染淨。

3若如實知如是者；乃能永斷麁重身，

#12 得無染淨、無戲論、無為依止、無加行。

頌中有其三頌，如次頌前長行正解三句。

#9 7 明受用身 心生起相

#10 爾時曼殊室利菩薩復白佛言：世尊！云何應知諸如來心生起之相？佛告曼殊室利菩薩曰：善男子！夫如來者，非心意識生起所顯；然諸如來，有無加行，心法生起，當知此事猶如變化。

第七明受用身心生起相，有二問答。初問答總辨佛心生起。 

#10 世尊！若諸如來法身遠離一切加行，既無加行，云何而有心法生起？善男子！先所修習方便般若、加行力故，有心生起。善男子！譬如正入無心睡眠，非於覺悟而作加行；由先所作加行勢力、而復覺悟。又如正在滅盡定中，非於起定而作加行；由先所作加行勢力、還從定起。如從睡眠及滅盡定，心更生起，如是如來由先修習方便般若加行力故，當知復有心法生起。

次問答辨諸佛雖無加行，然遠由內地方便般若加行力故，有心生起。有法、喻、合。

> 註：內地，是初地以上，或是內心？

#9 8 明化心有心無心義

#10 世尊！如來化身、當言有心，為無心耶？善男子！非是有心，亦非無心。何以故？無自依心故，有依他心故。

第八明化心有心無心義。心不可化，故佛化身無自依心。然依受用佛心，對緣利物，故云有依他心。

#9 9 明如來所行、如來境界二差別相

#10 世尊！如來所行、如來境界、此之二種有何差別？善男子！如來所行，謂一切種如來共有，不可思議無量功德眾所莊嚴清淨佛土；如來境界，謂一切種五界差別。何等為五？一者、有情界，二者、世界，三者、法界，四者、調伏界，五者、調伏方便界。如是名為二種差別。

第九明如來所行如來境界二差別相。此中據緣諸佛淨土，名如來所行。據緣五無量境利益有情事，名如來境界。

#9 10 明八相中成正覺轉法輪大涅槃三種皆無二相

#10 世尊！如來成等正覺、轉正法輪、入大涅槃、如是三種當知何相？善男子！當知此三、皆無二相。謂非成等正覺，非不成等正覺；非轉正法輪，非不轉正法輪；非入大涅槃，非不入大涅槃。何以故？如來法身、究竟淨故；如來化身、常示現故。

第十明八相中，成正覺、轉法輪、大涅槃三種，皆無二相。意謂如來法身無此三相，對緣變動，名究竟淨。如來化身對緣變動，常示現故，有此三相。

#9 11 明佛變德遠生他福

#10 世尊！諸有情類，但於化身見聞奉事生諸功德。如來於彼有何因緣？善男子！如來是彼增上所緣之因緣故；又彼化身、是如來力所住持故。

#11 第十一明佛變德遠生他福。問意：如來法身及自受用身，眾生不能見聞奉事，於諸有情有何因緣？答中，

1景云：如來是彼增上所緣之因緣，故遠生他福。又彼化身是如來力所住持者，近由受用身，起於他身；遠由法身住持化身，故彼二身亦生他福。

> 註：疑為“近由受用身，起於化身”。

2泰云：如來者是受用身智慧，由智慧故，化為色聲，以如來色聲為增上緣故，眾生心識有似如來色聲相起，正是所緣。如來色聲，但是增上所緣，非親所緣。如來智慧是彼增上所緣之因緣也，以親能變現為色聲故。

#9 12 明如來法身對彼二乘之身辨其差別解脫

#10 世尊！等無加行，何因緣故如來法身、為諸有情放大智光，及出無量化身影像；聲聞、獨覺解脫之身、無如是事？善男子！譬如等無加行，從日月輪，水火二種頗胝迦寶，放大光明；非餘水火頗胝迦寶。謂大威德有情所住持故；諸有情業增上力故。又如從彼善工業者之所彫飾末尼寶珠、出印文像，不從所餘不彫飾者；如是緣於無量法界方便般若、極善修習、磨瑩集成如來法身，從是能放大智光明、及出種種化身影像，非唯從彼解脫之身、有如斯事。

#11 第十二明如來法身對彼二乘解脫之身辨其差別。

#12 景、備等云：

言如來法身為諸有情故大智光及無量化身影像者，并據增上遠緣中說；從受用身出化身等，則親緣起。

言謂大威德有情所住持故者，日月天子所住持力故，放大光明，此況諸佛大威德者所證法身故，能現彼化身影像。

諸有情業增上力故者，是第二緣，由諸有情為黑闇修光明業增上力故，感彼日月頗胝迦寶，故放大光，則譬諸眾生有見佛業緣。

彼法身放大光明非餘水火頗胝迦寶能放光者，譬彼二乘證解脫身，無前二用故也。

#9 13 明佛菩薩威德住持

#10 世尊！如世尊說：如來菩薩威德住持，令諸眾生於欲界中、生剎帝利婆羅門等大富貴家，人身、財寶、無不圓滿；或欲界天、色、無色界、一切身財圓滿可得。世尊！此中有何密意？善男子！如來菩薩威德住持、若道若行，於一切處能令眾生獲得身財皆圓滿者，即隨所應、為彼宣說此道此行；若有能於此道此行正修行者，於一切處所獲身財、無不圓滿。若有眾生於此道此行、違背輕毀，又於我所、起損惱心及瞋恚心，命終已後、於一切處所得身財、無不下劣。善男子！由是因緣，當知如來及諸菩薩威德住持，非但能令身財圓滿；如來菩薩住持威德，亦令眾生身財下劣。

#11 第十三明佛菩薩威德住持。若道若行今諸有情於三界中身財圓滿，道謂十善業，行謂身語意妙行等，如來了知此道、此行，是身財因，為彼豈說。於此道行。順教修者，於一切處。獲得身、財，無不圓滿。據如是義，名威德住持。

> 中華藏：為彼宣說

問曰：欲色可爾，無色何有財寶？

解云：於無色界中正報名身，定力所變名財。

又解：身通三界，財唯欲色，總名三界身財也。

#9 14 明穢土八事易得，二事難得

#10 世尊！諸穢土中、何事易得？何事難得？諸淨土中、何事易得？何事難得？善男子！諸穢土中、八事易得，二事難得。何等名為八事易得？一者、外道，二者、有苦眾生，三者、種姓家世興衰差別，四者、行諸惡行，五者、毀犯尸羅，六者、惡趣，七者、下乘，八者、下劣意樂加行菩薩。何等名為二事難得？一者、增上意樂加行菩薩之所遊集；二者、如來出現于世。善男子！諸淨土中、與上相達，當知八事甚為難得，二事易得。

第十四明穢土八事易得，二事難得。淨土翻此，二事易得，八事難得，如文可解。

#8 2 立名時益

#9 世尊！於此解深密法門中、此名何教？我當云何奉持？善男子！此名如來成所作事了義之教；於此如來成所作事了義之教、汝當奉持。說是如來成所作事了義教時，於大會中有七十五千菩薩、摩訶薩皆得圓滿法身證覺。

下立名時益，可知。

> 瑜伽師地論卷第七十八
瑜伽師地論記卷第八十五​

2020年3月30日，宗超 初校​​


